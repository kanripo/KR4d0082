# -*- mode: mandoku-view -*-
#+TITLE: 欒城集
#+DATE: 2015-09-23 10:20:46
#+PROPERTY: JUAN 21


二十一
　　　　　　　　　　　　　宋　蘓轍　撰
　書一首
　　上皇帝書
熙寧二年三月日具位臣蘓轍謹冒萬死再拜上書皇
帝陛下臣官至疎賤朝廷之事非所得言然竊自惟雖
其勢不當進言至於報國之義猶有可得言者昔仁宗
<pb:KR4d0082_WYG_021-1b>
親䇿直言之士臣以不識忌諱得罪於有司仁宗哀其
狂愚力排羣議使臣得不遂棄於世臣之感激思有以
報為日乆矣今者陛下以聖徳臨御天下将大有為以
濟斯世而臣材力駑下無以自放竊聴之道路得其一
二思致之左右茍懲創前事不復以聞則其思報之誠
沒世而不能自逹是以輒發其狂言而不知止臣聞善
為國者必有先後之次自其所當先者為之則其後必
舉自其所當後者為之則先後並廢書曰欲登髙必自
<pb:KR4d0082_WYG_021-2a>
下欲陟遐必自邇世未有不自下而能髙不自近而能
遠者然世之人常鄙其下而厭其近務先從事於髙遠
不知其不可得也詩曰無田甫田維莠驕驕無思遠人
勞心忉忉以為田甫田而力不給則田茀而不治不若
不田也思遠人而徳不足則心勞而無獲不若不思也
欲田甫田則必自其小者始小者之有餘而甫田可啟
矣欲來遠人則必自其近者始近者之既服而遠人自
至矣茍由其道其勢可以自得茍不由其道雖强求而
<pb:KR4d0082_WYG_021-2b>
不獲也臣愚不肖盖嘗試妄論今世先後之宜而竊觀
陛下施設之萬一以為所當先者失在於不為而所當
後者失在太早然臣非敢以為信然也特其所見有近
於是者是以因其近似而為陛下深言之伏惟陛下即
位以來躬親庶政聰明睿智愽逹宏辨文足以經治武
足以制斷重之以勤勞加之以恭儉凡古之帝王曠世
而不能有一焉者陛下一旦兼而有之矣夫以天縱之
資濟之以求治之心施之於事宜無為而不成無欲而
<pb:KR4d0082_WYG_021-3a>
不遂今也為國歴年於兹而治不加進天下之弊日益
於前世天下之人未知所以適治之路灾變横生川原
震裂江河湧沸人民流離灾火繼作歴月移時而其變
不止此臣所以日夜思念而不曉疑其先後之次有所
未得者也夫今世之患莫急於無財而已財者為國之
命而萬事之本國之所以存亡事之所以成敗常必由
之昔趙充國論備邉之計以為湟中榖斛八錢糴三百
斛羌人不敢動矣諸葛亮用兵如神而以糧道不繼屢
<pb:KR4d0082_WYG_021-3b>
出無功由是觀之茍無其財雖有聖賢不能自致於跬
歩茍有其財雖庸人可以一日而千里陛下頃以西夏
不臣赫然發憤建用兵之䇿招來横山之民将奪其險
阻破壊其國而後已方是之時夏人殘虐失衆横山之
民厭苦思漢而又乘其荐饑苟加之以兵此非計之失
者也然而沿邉無數月之糧關中無終嵗之儲而所興
之役有莫大之費陛下方且泰然不以為憂以為萬舉
而有萬全之功既而邉臣失律先事輕發亦既入踐其
<pb:KR4d0082_WYG_021-4a>
國係虜其民矣然而陛下得其地而不敢収獲其人而
不敢臣雖有成功而不敢繼也其終卒致於廢黜謀臣
講和好夫陛下謀之於朞年之前而罷之既發之後豈
以為是失當而悔之哉誠無財以繕其後爾且夫財之
不足是為國之先務也至於鞭笞四夷臣服異類是極
治之餘功而太平之粉飾也然今且先之此臣所以知
其先後之次有所未得者也今者陛下懲前事之失出
祕府之財徙内郡之租賦督轉漕之吏使備沿邊三嵗
<pb:KR4d0082_WYG_021-4b>
之畜臣以此疑陛下之有意乎財矣然猶以為未也何
者祕府之財不可多取而内郡之民不可重困可以紓
目前之患而未可以為長乆之計此臣所以求効其區
區而不能自已也盖善為國者不然知財之最急而萬
事頼焉故常使財勝其事而事不勝財然後財不可盡
而事無不濟財者車馬也事者其所載物也載物者常
使馬輕其車車輕其物馬有餘力車有餘量然後可以
渉塗泥而車不僨登坂嶮而馬不躓今也四方之財莫
<pb:KR4d0082_WYG_021-5a>
不盡取民力屈矣而上用不足平居惴惴僅能以自完
而事變之生復不可料譬如弊車羸馬而引邱山之載
幸而無虞猶恐不能勝不幸而有隂雨之變陵谷之嶮
其患必有不可知者故臣深思極慮以為方今之計莫
如豐財然臣所謂豐財者非求財而益之也去事之所
以害財者而巳矣夫使事之害財者未去雖求財而益
之財愈不足使事之害財者盡去雖不求豐財然而求
財之不豐亦不可得也故臣謹為陛下言事之害財者
<pb:KR4d0082_WYG_021-5b>
三一曰冗吏二曰冗兵三曰冗費冗吏之説曰請原古
之所以置吏之意有是民也而後有是官有是官也而
後有是吏量民而置官量官而求吏其本凡以為民而
已是以古者即其官以取人郡縣之職缺而取之於民
府寺之屬缺而取之於郡縣出以為守令入以為卿相
出入相受中外相貫一人去之一人補之其勢不容有
冗食之吏近世以來取人不由其官士之來者無窮而
官有限極於是兼守判知之法生而官法始壊浸淫分
<pb:KR4d0082_WYG_021-6a>
散不復其舊是以吏多於上而士多於下上下相窒譬
如决水於不流之澤前者未盡來者已至填咽充滿一
陷於其中而不能出故布衣之士多方以求官已仕之
吏多方以求進下慕其上後慕其前不愧詐偽不恥争
奪禮義消亡風俗敗壊勢之窮極遂至於此夫人情紓
則樂易樂易則有所不為窘則懣亂懣亂則無所不至
今使衆人相與皆出於隘足履相躡肩肘相逮徬徨而
不得進又将禁其奔走而争先者苟将禁之則莫如止
<pb:KR4d0082_WYG_021-6b>
來者而闢其隘今也驅市人而納之不勝其多也設嶮
於中塗而艱難之是以法愈設而争愈甚惟陛下以時
救之下哀痛之書明告天下以吏多之故與之更立三
法其一使進士諸科増年而後舉其額不増累舉多者
無推恩其説曰凡今之所以至於不可勝數者以其取
之之多也古之人其擇吏也甚精人知吏之不可以妄
求故不敢輕為士為士者皆其修潔之人也今世之取
人誦文書習程課未有不可為吏者也其求之不難而
<pb:KR4d0082_WYG_021-7a>
得之甚樂是以羣起而趨之凡今農工商賈之家未有
不捨其舊而為士者也為士者日多然而天下益以不
治舉今世所謂居家不事生産仰不養父母俯不恤妻
子浮㳺四方侵擾州縣造作誹謗者農工商賈不與也
祖宗之世士之多少其比於今不能一二也然其削平
僣亂創制立法功業卓然見於後世今世之士不敢望
其萬一也士之多不及於今世而功則過之無足怪者
取之至少則人不敢輕為士其所取者皆州郡之選人
<pb:KR4d0082_WYG_021-7b>
也故為是法使人知上意之所向十年之後無實之士
将不黜而自減且夫設科以待天下之士盖将使其才
者得之不才者不可得也吾則取之而彼則不能得猶
曰雖不能得而累舉多者必取無棄則是以官徇人也
且累舉之士類非少年矣耳目昏塞筋力疲勌而後得
之數目而計之知其不能有所及也則其為政無所頼
矣今有人畜牛羊而求牧既取其壮者又取其老者取
其壮者曰吾取其力也取其老者曰吾憐其老也如憐
<pb:KR4d0082_WYG_021-8a>
其老而已則曷為以累牛羊哉苟誠以為有遺才焉則
今所謂遺逸之書有以収之矣其二使官至於任子者
任其子之為後者世世禄仕於朝襲簪紱而守祭祀可
以無憾矣然而為是法也則必始於二府法行於賤而
屈於貴天下将不服天下不服而求法之行不可得也
盖矯失以救患者必有所過而後濟臣非不知二府之
不可以齒庶官也其三使百司各損其職掌而多其出
職之嵗月其説曰百司臣不得而盡詳也請言其尤甚
<pb:KR4d0082_WYG_021-8b>
者莫如三司三司之吏世以為多而不可損何也國計
重而簿書衆也臣以為不然主大計者必執簡以御繁
以簡自處而以繁寄人以簡自處則心不可亂心不可
亂則利至而必知害至而必察以繁寄人則事有所分
事有所分則毫末不遺而情偽必見今則不然舉四海
之大而一毫之用必㑹於三司故三司者案牘之委也
案牘既積則吏不得不多案牘積而吏多則欺之者衆
雖有大利害不能察也夫天下之財下自郡縣而至於
<pb:KR4d0082_WYG_021-9a>
轉運轉相較鈎足以為不失矣然世常以轉運使為不
可獨信故必至於三司而後已夫苟轉運使之不可獨
信而必三司之可任則三司未有不責成於吏者豈三
司之吏則重於轉運使歟故臣以為天下之財其詳可
分於轉運使而使三司嵗攬其綱目既使之得優㳺以
治財貨之源又可頗損其吏以絶亂法之弊苟三司猶
可損也而百司可見矣然而此三法者皆世之所謂拂
世戾俗召怨而速謗者也今且将行之臣非敢犯衆人
<pb:KR4d0082_WYG_021-9b>
之怒而行此危事也以為有可行之道焉何者自臺省
六品諸司五品一郊而任一人自兩制以上一嵗而任
一人此祖宗百年之法相承而不變者也而仁宗之世
則損之三載而考績無罪者遷其官自唐以來亦未始
有變者也而英宗之世則増之此二者夫豈便於世俗
哉然而莫敢怨者以為吏多而欲損者天下之公義其
不欲者天下之私計也以私計而怨公義其為怨也不
直矣是以善為國者循理而不卹怨非不卹怨知其無
<pb:KR4d0082_WYG_021-10a>
能為也且今此三法者固未嘗行也然而天下亦不免
於怨何者士之出身為吏者損其生業棄其田里以盡
力於王事而今也以吏多之故積勞者乆而不得遷去
官者乆而不得調又多為條約以沮格之減罷其舉官
破壊其考第使之窮窘無聊求進而不遂此其為怨豈
減於布衣之士哉鈞之二怨皆将不免然使新進之士
日益多國力匱竭而不能支十年之後其患必有不可
勝言者故臣願陛下親斷而力行之苟日増之吏漸以
<pb:KR4d0082_WYG_021-10b>
衰少則臣又将有以治其舊吏使諸道職司毎嵗終任
其所部郡守監郡各任其屬曰自今以前未有以私罪
至某贓罪正入已至若干者二者皆自上鈞其輕重而
裁之已而以他事發則與之同罪雖去官與赦不降也
夫以私罪至某贓罪正入已至若干其為惡也著矣而
上不察則上之不明亦可知矣故雖與之同罪而不過
今世之法任人者任其終身苟其有罪終身鈞坐之夫
任人之終身任其未然之不可知者也任人之嵗終而
<pb:KR4d0082_WYG_021-11a>
無過任其巳然之可知者也臣請得以較之任其未然
之不可知雖聖人有所不能任其已然之可知雖衆人
能之今也任之以聖人之所不能既不敢辭矣而况任
之以衆人之所能顧不可哉且按察之吏則亦不患其
不知也患其知而未必皆按曰是無損於我而徒以為
怨云爾今使其罪及之其勢将無所不問陛下誠能擇
奉公疾惡之臣而使行之陛下厲精而察之去民之患
如除腹心之疾則其以私罪至某贓罪正入已至若干
<pb:KR4d0082_WYG_021-11b>
者非復過誤適陷於深文者也苟遂放歸終身不齒使
姦吏有所懲則冗吏之弊可去矣冗兵之説曰臣聞國
朝創業之初四方割據中國地狹兵革至少其後蕩滅
諸國拓地既廣兵亦隨衆雍熈之間天下之兵僅三十
萬方此之時屯戍征討百役並作而兵力不屈未嘗有
兵少之患也自咸平景徳以來契丹内侵繼遷叛逆毎
有警急将帥不問得失輒請益兵於是召募日増而兵
額之多遂倍前世其後寳元慶厯之間元昊竊發復使
<pb:KR4d0082_WYG_021-12a>
諸道㸃民為兵而沿邊所屯至七八十萬自是天下遂
以百萬為額雖復近嵗無事而關中之兵至於二十八
萬舉雍熈天下之衆適以備方今關中一隅之用兵多
之甚於此見矣然臣聞方今宿邊之兵分𨽻堡障戰兵
統於将帥者其實無幾毎一見賊賊兵常多我兵常少
衆寡不敵毎戰輒敗徃者将帥失利未有不以此自解
者也夫祖宗之兵至少而常若有餘今世之兵至多而
常患於不足此二者不可不察也兵法有之曰興師十
<pb:KR4d0082_WYG_021-12b>
萬出征千里百姓之費公家之奉日費千金内外騷動
怠於道路者七十萬家而愛爵禄百金不能知敵之情
者不仁之至也故三軍之事莫親於間賞莫重於間間
者三軍之司命也臣竊惟祖宗用兵至於以少為多而
今世用兵至於以多為少得失之原皆出於此何以言
之臣聞太祖用李漢超馬仁瑀韓令坤賀惟忠何繼筠
等五人使備契丹用郭進武守琪李謙溥李繼勲等四
人使備河東用趙贊姚内斌董遵誨王彦升馮繼業等
<pb:KR4d0082_WYG_021-13a>
五人使備西羌皆厚之以關市之征饒之以金帛之賜
其家屬之在京師者仰給於縣官貿易之在道路者不
問其商税故此十四人者皆富厚有餘其視棄財如棄
糞土賙人之急如恐不及是以死力之士貪其金錢捐
軀命冒患難深入敵國刺其隂計而効之至於飲食動
静無不畢見毎有入㓂輒先知之故其所備者寡而兵
力不分敵之至者舉皆無得而有䘮是以當此之時備
邊之兵多者不過萬人少者五六千人以天下之大而
<pb:KR4d0082_WYG_021-13b>
三十萬兵足為之用今則不然一錢以上皆籍於三司
有敢擅用謂之自盗而所謂公使錢多者不過數千緡
百須在焉而監司又伺其出入而繩之以法至於用間
則曰官給茶綵夫百餅之茶數束之綵其不足以易人
之死也明矣是以今之為間者皆不足恃聴傳聞之言
采疑似之事其行不過於出境而所問不過於熟户茍
有藉口以欺其将帥則止矣非有能知敵之至情者也
敵之至情既不可得而知故常多屯兵以備不意之患
<pb:KR4d0082_WYG_021-14a>
以百萬之衆而常患於不足由此故也陛下何不權其
輕重而計其利害夫關市之征比於茶綵則多而三十
萬人之奉比於百萬則約衆人知目前之害而不知嵗
月之病平居不忍棄關市之征以與人至於百萬則恬
而不知怪昔太祖起於布衣百戰以定天下軍旅之事
其思之也詳其計之也熟矣故臣願陛下復修其成法
擇任将帥而厚之以財使多養間諜之士以為耳目耳
目既明雖有强敵而不敢輒近則雖雍熈之兵可以足
<pb:KR4d0082_WYG_021-14b>
用於今世陛下誠重難之臣請陳其可減之實何者今
世之强兵莫如沿邊之土人而今世之惰兵莫如内郡
之禁旅其名愈髙其廩愈厚其廩愈厚其材愈薄徃者
西邊用兵禁軍不堪其役死者不可勝計羌人毎出聞
多禁軍輒舉手相賀聞多土兵輒相戒不敢輕犯以實
較之土兵一人其材力足以當禁軍三人禁軍一人其
廩給足以贍土兵三人使禁軍萬人在邊其用不能當
三千人而常耗三萬人之畜邊郡之儲比於内郡其價
<pb:KR4d0082_WYG_021-15a>
不啻數倍以此權之則土兵可益禁軍可損雖三尺童
子知其無疑也陛下誠聴臣之謀臣請使禁軍之在内
郡者勿復以戍邊因其老死與亡而勿復補使足以為
内郡之備而止去之以漸而行之以十年而冗兵之弊
可去矣冗費之説曰世之冗費不可勝計也請言其大
與臣之所知者而陛下以類推之臣聞事有所必至恩
有所必窮事至而後謀則害於事恩窮而後遷則傷於
恩昔者太祖太宗敦睦九族以先天下方此之時宗室
<pb:KR4d0082_WYG_021-15b>
之衆無幾也是以合族於京師乆而不别世歴五聖而
太平百年矣宗室之盛未有過於此時者也禄廩之費
多於百官而子孫之衆宫室不能受無親疎之差無貴
賤之等自生齒以上皆養於縣官長而爵之嫁娶䘮塟
無不仰給於上日引月長未有知其所止者此亦事之
所必至而恩之所必窮者也然而未聞所以謀而遷之
古者天子七廟三昭三穆與太祖而七以人子之愛其
親推而上之至於其祖由祖而上至於百世宜無所不
<pb:KR4d0082_WYG_021-16a>
愛無所不愛則宜無所不廟苟推其無窮之心則百世
之祖皆廟而後為稱也聖人知其不可故為之制七世
之外非有功徳則迭毁春秋之祭不與莫貴於天子莫
尊於天子之祖而廟不加於七何者恩之所不能及也
何獨至於宗室而不然臣聞三代之間公族有以親未
絶而列於庶人者兩漢之法帝之子為王王之庶子猶
有為侯者自侯以降則庶子無復爵土盖有去而為民
者有自為民而復仕於朝者至唐亦然故臣以為凡今
<pb:KR4d0082_WYG_021-16b>
宗室宜以親疎貴賤為差以次出之使得從仕比於異
姓擇其可用而試之以漸凡其禄秩之數遷叙之等黜
陟之制仕子之令與異姓均臨之以按察持之以寮吏
威之以刑禁以時察之使其不才者不至於害民其賢
者有以自効而其不任為吏者則出之於近郡官為廬
舍而廩給之使得占田治生與士庶比今聚而養之厚
之以不訾之禄尊之以莫貴之爵使其賢者老死鬱鬱
而無所施不賢者居處隘陋戚戚而無以為樂甚非計
<pb:KR4d0082_WYG_021-17a>
之得也昔唐武德之初封從昆弟子自勝衣以上皆爵
郡王太宗即位疑其不便以問大臣封徳彛曰爵命崇
則力役多以天下為私奉非至公之法也於是疏屬王
者降為公夫自王而為公非人情之所樂也而猶且行
之今使之爵禄如故而獲治民雖有内外之異宜無有
怨者然臣觀朝廷之議未嘗敢有及此何者以宗室之
親而布之於四方懼其啟姦人之心而生意外之變也
臣竊以為不然古之帝王好疑而多防雖父子兄弟不
<pb:KR4d0082_WYG_021-17b>
得尺寸之柄幽囚禁錮齒於匹夫者莫如秦魏然秦魏
皆數世而亡其所以亡者劉氏項氏與司馬氏而非其
宗室也故為國者苟失其道雖呉越之人皆得謀之茍
無其釁雖宗室誰敢覬者惟陛下蕩然與之無疑使得
以次居外如漢唐之故此亦去冗費之一端也臣聞漢
唐以來重兵分於四方雖有末大之憂而餽運之勞不
至於太甚祖宗受命懲其大患而畧其細故歛重兵而
聚之京師根本既强天下承望而服然而轉漕之費遂
<pb:KR4d0082_WYG_021-18a>
倍於古凡今東南之米毎嵗遡汴而上以石計者至五
六百萬山林之木盡於舟楫州郡之卒弊於道路月廩
嵗給之舉不可勝計徃返數十里饑寒困迫毎毎侵盗
雜以他物米之至京師者率非完物矣由此觀之今世
之法直以其力致之而不計其患非法之良者也臣願
更為之法舉今毎嵗所運之數而四分之其二即用舊
法官出船與兵而漕之凡皆如舊其一募六道之富人
使以其船及人漕之而所過免其商税能以若干至京
<pb:KR4d0082_WYG_021-18b>
師而無欺盗敗失者以今三司軍大将之賞與之方今
濵江之民以其船為官運者不求官直盖取官之所入
而不覆較者得其羸以自潤而富民之欲仕者徃徃求
為軍大将以此推之宜有應募者其一官自置塲而買
之京師京師之兵當得米而不願者計其直以錢償之
夫物有常數取之於南則不足於北捨之於東則有餘
於西此數之必然而不可逃者也今官欲買之其始不
免於貴貴甚則東南之民傾而赴之赴之者衆則将反
<pb:KR4d0082_WYG_021-19a>
於賤致賤必以貴致貴必以賤此亦必然之數也故臣
願為此二者與舊法皆立試其利害而較其可否必将
有可用者然後舉而從之此又去冗費之一端也臣聞
富國有道無所不卹者富之端也不足卹者貧之源也
從其可卹而収之無所不収則其所存者廣矣從其無
足卹而棄之無所不棄則其所亡者多矣然而世人之
議者則不然以為天下之富而顧區區之用此有司之
職而非帝王之事也此説之行於天下數百年於兹矣
<pb:KR4d0082_WYG_021-19b>
故天下之費其可已者常多於舊臣不敢遠引前世請
言近嵗之事自嘉祐以來聖人迭興而天下之吏京秩
以上再遷其官天下郡守職司再補其親戚自治平京
師之大水與去嵗河朔之大震百役並作國有至急之
費而郊祀之賞不廢於百官自横山用兵供億之未定
與京西流民勞徠之未息官私之困日不暇給而宗室
之䘮不俟嵗月而塟臣以此觀之知朝廷有無足卹之
義臣誠知事之既徃無可為者然茍自今從其可卹而
<pb:KR4d0082_WYG_021-20a>
収之則無益之費猶可漸減此又去冗費之一端也臣
不勝拳拳私憂過計為是三冗之説以獻伏惟陛下思
深謀遠聽斷詳盡於天下之事無所不曯臣之所陳何
足言者然臣愚以為茍三冗未去要之十年之後天下
将益衰耗難以復治陛下何不講求其原而定其方畧
擇任賢俊而授之以成法使皆乆於其官而後責其成
績方今天下之官泛泛乎皆有欲去不乆之心侍從之
臣逾年而不得代則皇皇而不樂今雖不能使之盡乆
<pb:KR4d0082_WYG_021-20b>
然至於諸道之職司三司之官吏沿邊之将佐此皆與
天子共成事者也天下之事将責成之而不乆其任開
其源者不見其流發其謀者不見其成功此事之所以
不得成也陛下誠擇人而用之使與二府皆乆於其官
人知不得茍免而思長乆之計君臣同心上下恊力磨
之以嵗月如此而三冗之弊乃可去也然而為此猶有
所患何者今世之士大夫好同而惡異疾成而喜敗事
茍不出於已小有齟齬不合則羣起而噪之借如今使
<pb:KR4d0082_WYG_021-21a>
按察之官任其屬吏嵗終而無過此其勢必将無所不
按得罪者必将多於其舊然則天下之口紛然非之矣
不幸而有一不當衆将羣指以罪法一不當不能動不
幸而至於再三雖上之人亦将不免於惑衆人非之於
下而朝廷疑之於上攻之者衆而持之者不堅則法從
此敗矣盖世有耕田而以其耜殺人者或者因以耕田
為可廢夫殺人之可誅與耕田之不可廢此二事也安
得以彼而害此哉故夫按人而不以其實者罪之可也
<pb:KR4d0082_WYG_021-21b>
而法之是非則不在此茍陛下誠以為可行必先能破
天下之浮議使良法不廢於中道如此而後三冗之弊
可去也三冗既去天下之財得以日生而無害百姓充
足府庫盈溢陛下所為而無不成所欲而無不如意舉
天下之衆惟所用之以攻則取以守則固雖有西戎北
狄不臣之國宥之則為漢文帝不宥則為唐太宗伸縮
進退無不在我今陛下不事其本而先舉其末此臣所
以大惑也臣不勝憤懣越次言事雷霆之譴無所逃避
<pb:KR4d0082_WYG_021-22a>
臣轍誠惶誠恐頓首頓首謹書
　
　
　
　
　
　
　
<pb:KR4d0082_WYG_021-22b>
　
　
　
　
　
　
　
　欒城集巻二十一

<pb:KR4d0082_WYG_022-1a>
欽定四庫全書
　欒城集巻二十二
　　　　　　　　　　　　　宋　蘓轍　撰
　書十首
　　上樞密韓太尉書
太尉執事轍生好為文思之至深以為文者氣之所形
然文不可以學而能氣可以養而致孟子曰我善養吾
浩然之氣今觀其文章寛厚宏博充乎天地之間稱其
<pb:KR4d0082_WYG_022-1b>
氣之小大太史公行天下周覽四海名山大川與燕趙
間豪俊交㳺故其文疎蕩頗有竒氣此二子者豈嘗執
筆學為如此之文哉其氣充乎其中而溢乎其貌動乎
其言而見乎其文而不自知也轍生十有九年矣其居
家所與㳺者不過其鄰里鄉黨之人所見不過數百里
之間無髙山大野可登覽以自廣百氏之書雖無所不
讀然皆古人之陳迹不足以激發其志氣恐遂汩沒故
决然捨去求天下竒聞壮觀以知天地之廣大過秦漢
<pb:KR4d0082_WYG_022-2a>
之故都恣觀終南嵩華之髙北顧黄河之奔流慨然想
見古之豪傑至京師仰觀天子宫闕之壮與倉廩府庫
城池苑囿之富且大也而後知天下之巨麗見翰林歐
陽公聽其議論之宏辯觀其容貌之秀偉與其門人賢
士大夫逰而後知天下之文章聚乎此也太尉以才畧
冠天下天下之所恃以無憂四夷之所憚以不敢發入
則周公召公出則方叔召虎而轍也未之見焉且夫人
之學也不志其大雖多而何為轍之來也於山見終南
<pb:KR4d0082_WYG_022-2b>
嵩華之髙於水見黄河之大且深於人見歐陽公而猶
以為未見太尉也故願得觀賢人之光耀聞一言以自
壮然後可以盡天下之大觀而無憾者矣轍年少未能
通習吏事嚮之來非有取於斗升之禄偶然得之非其
所樂然幸得賜歸待選使得優㳺數年之間将歸益治
其文且學為政太尉茍以為可教而辱教之又幸矣
　　上昭文富丞相書
轍西蜀之人行年二十有二幸得天子一命之爵饑寒
<pb:KR4d0082_WYG_022-3a>
窮困之憂不至於心其身又無力役勞苦之患其所任
職不過簿書米鹽之間而且未獲從事以得自盡方其
閑居不勝思慮之多不忍自棄以為天子寛惠與天下
無所忌諱而轍不於其强壮閑暇之時早有所發明以
自致其志而復何事恭惟天子設制䇿之科将以待天
下豪俊魁礨之人是以轍不自量而自與於此盖天下
之事上自三王以來以至於今世其所論述亦已畧備
矣而猶有所不釋於心夫古之帝王豈必多才而自為
<pb:KR4d0082_WYG_022-3b>
之為之有要而居之有道是故以漢髙皇帝之恢廓慢
易而足以吞項氏之强漢文皇帝之寛厚長者而足以
服天下之姦詐何者任人而人為之用也是以不勞而
功成至於武帝材力有餘聰明睿智過於髙文然而施
之天下時有所折而不遂何者不委之人而自為用也
由此觀之則夫天子之責亦在任人而已竊惟當今天
下之人其所謂有才而可大用者非明公而誰推之公
卿之間而最為有功列之士民之上而最為有德播之
<pb:KR4d0082_WYG_022-4a>
夷狄之域而最為有勇是三者亦非明公而誰而明公
實為宰相則夫吾君之所以為君之事盖已畢矣古之
聖人髙拱無為而望夫百世之後以為明主賢君者盖
亦如是而可也然而天下之未治則果誰耶下而求之
郡縣之吏則曰非我能上而求之朝廷百官則曰非我
責明公之立於此也其又将何辭嗟夫盖亦嘗有以秦
越人之事説明公者歟昔者秦越人以醫聞天下天下之
人皆以越人為命越人不在則有病而死者莫不自以
<pb:KR4d0082_WYG_022-4b>
為吾病之非真病而死之非真死也他日有病者焉遇
越人而屬之曰吾捐身以予子子自為子之才治之而
無為我治之也越人曰嗟夫難哉夫子之病雖不至於
死而難以愈急治之則傷子之四支而緩治之則勞苦
而不肯去吾非不能去也而畏是二者夫傷子之四支
而後可以除子之病則天下以我為不工而病之不去
則天下以我為非醫此二者所以交戰於吾心而不釋
也既而見其人其人曰夫子則知醫之醫而未知非醫
<pb:KR4d0082_WYG_022-5a>
之醫歟今夫非醫之醫者有所冒行而不顧是以能應
變於無窮今子守法宻㣲而用意於萬全者則是子猶
知醫之醫而已天下之事急之則喪緩之則得而過緩
則無及孔子曰道之難行也我知之矣知者過之不肖
者不及也夫天下患於不知而又有知而過之者則是
道之果難行也昔者世之賢人患夫世之愛其爵禄而
不忍以其身嘗試於艱難也故其上之人奮不顧身以
摶天下之公利而忘其私在下者亦不敢自愛呌號紛
<pb:KR4d0082_WYG_022-5b>
詉以攻訐其上之短是二者可謂賢於天下之士矣而
猶未免為不知何者不知自安其身之為安天下之人
自重其發之為重君子之勢而輕用之於㝷常之事則
是猶匹夫之亮耳伏自明公執政於今五年天下不聞
慷慨激烈之名而日聞敦厚之聲意者明公其知之矣
而猶有越人之病也轍讀三國志嘗見曹公與袁紹相
持乆而不决以問賈詡詡曰公明勝紹勇勝紹用人勝
紹决機勝紹紹兵百倍於公公畫地而與之相守半年
<pb:KR4d0082_WYG_022-6a>
而紹不得戰則公之勝形已可見矣而乆不决意者顧
萬全之過耳夫事有不同而其意相似今天下之所以
仰首而望明公者豈亦此之故歟明公其畧思其説當
有以解天下之望者不宣轍再拜
　　上曽參政書
轍聞之士不更變不可與圖遠新勝之家知得而不知
喪知存而不知亡始若可喜而終不可乆昔者轍讀書
至秦誓而得之曰畨畨良士旅力既愆我尚有之仡仡
<pb:KR4d0082_WYG_022-6b>
勇夫射御不違我尚不欲夫昔之為此言者盖已知之
孟明眎西乞術白乙丙此三人者秦之豪俊有决之士
而百里奚蹇叔子此秦之所謂老耄而不武者也穆公
欲襲鄭孟明以為可而蹇叔以為不可則蹇叔之説無
乃遠於事情而近於怯哉然而要其成敗得失之終而
責其思慮之長短則蹇叔不可謂迂而孟明不可謂是
也故曰如有一个臣斷斷兮無他技其心休休焉其如
有容焉人之有技若已有之人之彦聖其心好之不啻
<pb:KR4d0082_WYG_022-7a>
如自其口出寔能容之以保我子孫黎民尚亦有利哉
嗟夫穆公至此而後知蹇叔之非庸人歟今夫立於百
官之上而宰天下之事者亦何以其他技為哉温良愽
愛而能容天下之士斯可矣徃者轍之東逰而明公適
為京兆當此之時明公之聲上震於朝廷而下攝於閭
里行道之人為之不敢妄視盗賊屏息而不作可謂才
有餘矣然至於參决大政而日韜其光務為敦厚不欲
以才盖天下上承二公下拊百官周旋揖讓而士大夫
<pb:KR4d0082_WYG_022-7b>
莫不雍容和穆以相與也嗟夫明公何以及此哉轍西
蜀之匹夫徃年偶以進士得與一命之爵今将為吏崤
黽之間閑居無事聞天子舉直言之士而世之君子以
其山林朴野之人不知朝廷之忌諱其中無所隱蔽故
以應詔而轍也復不自度量而言當世之事亦不敢為
莽鹵不詳之説其言語文章雖無以過人而其所論説
乃有矯拂切直之過竊獨悲古者深言之人遭時之不
祥一有所觸而其言不復見録於世方今羣公在朝以
<pb:KR4d0082_WYG_022-8a>
君子長者自處而優容天下彦聖有技之士士之有言
者可以安意肆志而無患然後知士之生於今者之為
幸而轍亦幸者之一人也素所為文家貧不能盡致有
歴代論十二篇上自三王而下至於五代治亂興衰之
際可以槩見於此觀其畧可也
　　上兩制諸公書
轍讀書至於諸子百家紛紜同異之辯後世工巧組繡
鑚研離析之學盖嘗喟然太息以為聖人之道譬如山
<pb:KR4d0082_WYG_022-8b>
海藪澤之奥人之入於其中者莫不皆得其所欲充足
飽滿各自以為有餘而無慕乎其外今夫班輸共工旦
而操斧斤以逰其叢林取其大者以為楹小者以為桷
圓者以為輪挺者以為軸長者擾雲霓短者蔽牛馬大
者擁邱陵小者伏蓁莽芟夷蹶取皆自以為盡山林之
竒怪矣而獵夫漁師結網聚餌左强弓右毒矢陸攻則
斃象犀水伐則執鮫鮀熊羆虎豹之皮毛黿龜犀兕之
骨革上盡飛鳥下及走獸昆蟲之類紛紛籍籍折翅捩
<pb:KR4d0082_WYG_022-9a>
足鱗鬛委頓縱横滿前肉登鼎俎膏潤砧几皮革齒骨
披裂四出被於器用求珠之工隨侯夜光閒以纇玭磊
落的㿨充滿其家求金之工輝赫晃蕩鏗鏘交戛遍為
天下冠冕佩帶飲食之飾此數者皆自以為能盡山海
之珍然山海之珍終滿而莫見其盡昔者夫子及其生
而從之㳺者盖三千餘人是三千人者莫不皆有得於
其師是以從之周旋奔走逐於宋魯饑餓於陳蔡困厄
而莫有去之者是誠有得乎爾也盖顔淵見於夫子出
<pb:KR4d0082_WYG_022-9b>
而告人曰吾能知之子路子貢冉有出而告人亦曰吾
知之下而至於邽巽孔忠公西輿公西箴此數子者門
人之下第者也竊窺於道徳之光華而有聞於議論之
未皆以自得於一世其後田子方段干木之徒講之不
詳乃竊以為虛無淡泊之説而吳起禽滑氂之類又似
猖狂於戰國盖夫子之道分散四布後之人得其遺波
餘澤者至於如此而楊朱墨翟荘周鄒衍田駢慎到韓
非申不害之徒又不見夫子之大道皇皇惑亂譬如陷
<pb:KR4d0082_WYG_022-10a>
於大澤之陂荆榛棘茨蹊隧㓕絶求以自致於通衢而
不可得乃妄冒蒺藜蹈崖谷﨑嶇繚繞而不能自止何
者彼亦自以為巳之得之也轍嘗怪古之聖人既已知
之矣而不遂以明告天下而著之六經六經之説皆㣲
見其端而非所以破天下之疑惑使之一見而寤者是
以世之君子紛紜至此而不可執也今夫易者聖人之
所以盡天下剛柔喜怒之情勇敢畏懼之性而寓之八
物因八物之相遇吉凶得失之際以教天下之趨利避
<pb:KR4d0082_WYG_022-10b>
害盖亦如是而已而世之説者王氏韓氏至以老子之
虚無京房焦貢至以隂陽災異之數言詩者不言咏歌
勤苦酒食燕樂之際極歡極慼而不違於道而言五際
子午卯酉之事言書者不言其君臣之歡吁俞嗟歎有
以深感天下而論其費誓秦誓之不當作也夫孔子豈
不知後世之至此極歟其意以為後之學者無所據依
感發以自盡其才是以設為六經而使之求之盖又欲
其深思而得之也是以不為明著其説使天下各以其
<pb:KR4d0082_WYG_022-11a>
所長而求之故曰仁者見之謂之仁智者見之謂之智
而子貢亦曰在人賢者識其大者不賢者識其小者夫
使仁者効其仁智者効其智大者推明其大而不遺其
小小者樂致其小以自附於大各因其才而盡其力以
求其至㣲至宻之地則天下将有終身於其説而無勌
者矣至於後世不明其意患乎異説之多而學者之難
明也於是舉聖人之㣲言而折之以一人之私意而傳
疏之學横放於天下由是學者愈怠而聖人之説益以
<pb:KR4d0082_WYG_022-11b>
不明今夫使天下之人因説者之異同得以縱觀博覽
而辨其是非論其可否推其精麄而後至於㣲宻之際
則講之當益深守之當益固孟子曰君子深造之以道
欲其自得之也自得之則居之安居之安則資之深資
之深則取之左右逢其原故君子欲其自得之也昔者
轍之始學也得一書伏而讀之不求其博而惟其書之
知求之而莫得則反覆而思之至於終日而莫見而後
退而求其得何者懼其入於心之易而守之不堅也及
<pb:KR4d0082_WYG_022-12a>
既長乃觀百家之書從横顛倒可喜可愕無所不讀泛
然無所適從盖晩而讀孟子而後徧觀乎百家而不亂
也而世之言者曰學者不可以讀天下之雜説不幸而
見之則小道異術将乘間而入於其中雖揚雄尚然曰
吾不觀非聖之書以為世之賢人所以自養其心者如
人之弱子幼弟不當出而置之於紛華雜擾之地此何
其不思之甚也古之所謂知道者邪詞入之而不能蕩
詖詞犯之而不能詐爵禄不能使之驕貧賤不能使之
<pb:KR4d0082_WYG_022-12b>
辱如使深居自閉於閨闥之中兀然頺然而曰知道知
道云者此乃所謂腐儒者也古者伯夷隘柳下惠不恭
隘與不㳟是君子之所不為也而孔子曰伯夷叔齊不
降其志不辱其身柳下惠少連降志而辱身言中倫行
中慮虞仲夷逸隱居放言身中清廢中權而我則異於
是無可無不可夫伯夷柳下惠是君子之所不為而不
棄於孔子此孟子所謂孔子集大成者也至於孟子惡
鄉原之敗俗而知於陵仲子之不可常也美禹稷之汲
<pb:KR4d0082_WYG_022-13a>
汲於天下而知顔氏子自樂之非固也知天下之諸侯
其所取之為盗而知王者之不必盡誅也知賢者之不
可召而知召之役之為義也故士之言學者皆曰孔孟
何者以其知道而已今轍山林之匹夫其才術技藝無
以大過於中人而何敢自附於孟子然其所以汎觀天
下之異説三代以來興亡治亂之際而皎然其有以折
之者盖其學出於孟子而不可誣也今年春天子将求
直言之士而轍適來調官京師舍人楊公不知其不肖
<pb:KR4d0082_WYG_022-13b>
取其鄙野之文五十篇而薦之俾與明詔之末伏惟執
事方今之偉人而朝之名卿也其徳業之所服聲華之
所耀孰不欲一見以効薄技於左右夫其五十篇之文
從中而下則執事亦既見之矣是以不敢復以為獻姑
述其所以為學之道而執事試觀焉
　　上劉長安書
轍聞之物之所受於天者異則其自處必髙自處既髙
則必趯然有所不合於世俗盖猛虎處於深山向風長
<pb:KR4d0082_WYG_022-14a>
鳴則百獸震恐而不敢出松栢生於髙岡散柯布葉而
草木為之不殖非吾則爾拒而爾則不吾抗也故夫才
不同則無朋而勢遠絶則失衆才髙者身之累也勢異
者衆之棄也昔者伯夷叔齊已嘗試之矣與其鄉人立
以其冠之不正也舍而去之夫以其冠之不正也舍之
而去則天下無乃無可與共處者耶舉天下而無可與
共處則是其勢豈可以乆也茍其勢不可以乆則吾無
乃亦将病之與其病而後反也不若其素與之之為善
<pb:KR4d0082_WYG_022-14b>
也伯夷叔齊惟其徃而不反是以為天下之棄人也以
伯夷之不吾屑而棄伯夷者是固天下之罪矣而以吾
之潔清而不屑天下是伯夷亦有過耳古語有之曰大
辯若訥大巧若拙何者懼天下之以吾辯而以辯乘我
以吾巧而以巧困我故以拙養巧以訥養辯此又非獨
善保身也亦将以使天下之不吾忌而其道可長乆也
今夫天下之士轍已畧觀之矣於此有所不足則於彼
有所長於此有所蔽則於彼有所見其勢然矣仄聞執
<pb:KR4d0082_WYG_022-15a>
事之風明俊雄辯天下無有敵者而髙亮剛果士之進
於前者莫不振栗而自失退而仰望才業之輝光莫不
逡巡而自愧盖天下之士已大服矣而轍願執事有以
少下之使天下樂進於前而無恐而轍亦得進見
　　答徐州陳師仲書二首
轍白陳君足下去年轍從家兄逰徐州君兄弟始以客
來見一揖而退漠然不知君之胸中也既而聞之君之
鄉人君力學行義不妄交遊既已中心異之及來南京
<pb:KR4d0082_WYG_022-15b>
又辱以所為文為贈讀之翛然以清追慕古人而無意
於世俗心雖愛之然亦憂君之以是困於今世也今年
春君西逰謀所以塟先子於朋友既而東歸貧不克舉
書來告曰将改卜七月且問所以為塟嗟夫轍固知君
之至於此也以若所為行求今之人則其困也固宜雖
然子而固子之守盡子之有歛手足形還塟此則曽子
之所以塟其親也而何病詩云凡民有喪匍匐救之有
欲救之心而力不贍愧實在我而子何病今既七月矣
<pb:KR4d0082_WYG_022-16a>
惟自勉以禮不宣轍白
　　其二
䝉惠書論詩許以五百篇為惠既知所從學詩之人又
知所以作詩之意五百篇雖未至然見此書已與見詩
無異矣應掾言迫於解舟有書不能盡取即此詩是耶
轍少好為詩與家兄子瞻所為多少畧相若也子瞻既
已得罪轍亦不復作詩然今世士大夫亦自不喜為詩
以詩名世者盖無幾人間有作者尤足貴也故僕每得
<pb:KR4d0082_WYG_022-16b>
其所為輒諷咏終日譬如新病喑人口不復歌聞有歌
者猶能手足舞蹈以自慰釋足下尚能以五百篇見惠
耶茍有以慰我不必矜自口出也
　　答黄庭堅書
轍之不肖何足以求交於魯直然家兄子瞻與魯直徃
還甚乆轍與魯直舅氏公擇相知不疎讀君之文誦其
詩願一見者乆矣性拙且懶終不能奉咫尺之書致慇
懃於左右乃使魯直以書先之其為愧恨可量也自廢
<pb:KR4d0082_WYG_022-17a>
棄以來頺然自放頑鄙愈甚見者徃徃嗤笑而魯直猶
有以取之觀魯直之書所以見愛者與轍之愛魯直無
異也然則書之先後不君則我未足以為恨也比聞魯
直吏事之餘獨居而蔬食陶然自得盖古之君子不用
於世必寄於物以自遣阮籍以酒嵇康以琴阮無酒嵇
無琴則其食草木而友麋鹿有不安者矣獨顔氏子飲
水啜菽居於陋巷無假於外而不改其樂此孔子所以
嘆其不可及也今魯直目不求色口不求味此其中所
<pb:KR4d0082_WYG_022-17b>
有過人遠矣而猶以問人何也聞魯直喜與禪僧語盖
聊以是探其有無耶漸寒比日起居甚安惟以時自重
　　答徐州教授李昭玘書
轍啟女夫王君適自徐還筠承賜以長書伏讀愧歎無
以為喻自惟愚拙加以罪廢平時學問捐棄不講譬如
荒畦敗圃草棘狼籍追惟疇昔耘鉏之勤欲從容逰步
其間而亦愀然自嫌不欲寘足况夫通都大邑之人遍
觀天下之巨麗心目廣大物難稱愜乃欲逰目縱覽究
<pb:KR4d0082_WYG_022-18a>
其有無豈有不嘻笑者哉伏惟君侯壮年篤學才節茂
美文章儁發何意過聽如此然聞王君言出入學中逾
年稍知㫖趣所詣盖耽悦至道忽忘世味毎有超然絶
俗之意聞轍被罪以來自知鄙陋歸耕之計慮之已熟
不詧其故遽以知道許之夫古之所謂知道者富貴不
能淫貧賤不能憂夫豈如轍困躓而謀安者耶若夫収
其精以治身而斥其土苴以惠天下此君侯之所當學
也而亦何取於轍哉辱賜之厚不知所報謹奉啟陳謝
<pb:KR4d0082_WYG_022-18b>
伏惟照察不宣
　　上洪州孔大夫論徐常侍墳書
轍竊見故散騎常侍徐公鉉墳在公所治郡新建縣西
山鸞岡原徐公沒於淳化辛卯迨今九十四年公無子
故人奉新胡克順塟之胡氏昔為大家克順慕公髙義
春秋時祀頃未嘗廢自克順死胡氏衰公之墳域荒茀
不治盖有年矣聞自近歳民間利其林木至訟而争之
公所塟地本其先塋公家既無子孫契券亡失官遂籍
<pb:KR4d0082_WYG_022-19a>
沒其地伐其栢松以治屋宇行道知之徃徃為之掩泣
竊惟南唐舊臣如公之比盖無一二方陳覺馮延魯愚
弄其主擅興甲兵喪師蹙國時無一人敢非之者公獨
與韓熈載力陳其姦卒致其罪及王師南討李氏危在
朝夕公受命兵間不為身計義動中國至今稱之盖公
之大節落落如此雖使千載之後猶當推求遺跡以勸
後來今沒未百年棄而不録仁人君子豈其然哉伏惟
明公家本先聖先中丞忠義慷慨氣節凛然公之行巳
<pb:KR4d0082_WYG_022-19b>
大方直繼前烈如徐公輩人譬之草木臭味不遠儻䝉
矜念使孤墳遺魄不至侵暴祭祀稍存樵采不犯不惟
南方士人拭目傾心将天下義士知有所勸轍言非所
職干冒髙明不勝戰越
　
　
　
　欒城集巻二十二

<pb:KR4d0082_WYG_023-1a>
欽定四庫全書
　欒城集巻二十三
　　　　　　　　　　　　　宋　蘇轍　撰
　記九首
　　筠州聖祖殿記(有詩/)
維周制天下邑立后稷祠而唐禮州祀老子盖二祖之
徳光配天地充塞海㝢凡有社有民不可以弗饗既以
為民祈福俾雨露之施無有遠邇亦以一民之望使知
<pb:KR4d0082_WYG_023-1b>
飲食作息皆上之賜粤維我聖祖功緒永遠肇自皇世
超絶周唐逾千萬年威神在天靈徳在下祥符癸丑實
始詔四方萬國咸建祠宫立位設像歳時朝謁因周唐
之故以教民順筠故附庸豫章列為成國維近匪遠吏
民朴陋野不逹禮承命不蠲因仍故宫即其東廂以建
神位凡進見之禮稽首東響更六十有九年弗革弗新
元豐三年二月臣維瞻受命作守始至伏謁惕然不寧
既視事遂以言於朝度其宫之東得隙土南北十有二
<pb:KR4d0082_WYG_023-2a>
筵東西九筵伐木於九峯逍遥之山四年八月始庀工
九月而告成耽耽其堂殖殖其庭神來顧享民以祗肅
臣轍適以譴來睹其終始乃拜手稽首為詩六章章八
句刻之祠廷之石詩曰
　髙安在南分自豫章重山複江魚鳥之鄉俗野不文
　吏亦怠荒禮失不知習為舊常於穆聖祖宅神皇極
　降鑒在下子孫千億羽衣玉佩旗纛旄節巍巍煌煌
　秩祀萬國如日在天靡國不臨筠雖小邦其有不歆
<pb:KR4d0082_WYG_023-2b>
　東廡西響誰昔營之民昏不知神以不懐深山之間
　野水之濵禮樂聲明孰見孰聞祖廟之嚴君臣則存
　失而不圖民以罔觀毛侯始來其則有意匪民之愚
　禮教實墜章聞於朝帝曰俞哉弗改弗營何以示民
　九峯之杉逍遥之柟易直且修弗斵而堪新堂有嚴
　四星在南朝廷之儀萬民所祗
　　齊州閔子祠堂記
歴城之東五里有邱焉曰閔子之墓墳而不廟秩祀不
<pb:KR4d0082_WYG_023-3a>
至邦人不寕守土之吏有将舉焉而不克者熈寕七年
天章閣待制右諫議大夫濮陽李公來守濟南越明年
政修事治邦之耋老相與來告曰此邦之舊有如閔子
而不廟食豈不大闕公唯不知茍知之其有不飭公曰
噫信其可以緩於是庀工為祠堂且使春秋修其常事
堂成具三獻焉籩豆有列儐相有位百年之廢一日而
舉學士大夫觀禮祠下咨嗟涕洟有言者曰惟夫子生
於亂世周流齊魯宋衛之間無所不仕其弟子之髙第
<pb:KR4d0082_WYG_023-3b>
亦咸仕於諸國宰我仕齊子貢冉有子游仕魯季路仕
衛子夏仕魏弟子之仕者亦衆矣然其稱徳行者四人
獨仲弓嘗為季氏宰其上三人皆未嘗仕季氏嘗欲以
閔子為費宰閔子辭曰如有復我者則吾必在汶上矣
且以夫子之賢猶不以仕為汙也而三子之不仕獨何
歟言未卒有應者曰子獨不見夫適東海者乎望之茫
洋不知其邉即之汗漫不測其深其舟如蔽天之山其
㠶如浮空之雲然後履風濤而不僨觸蛟蜃而不讋若
<pb:KR4d0082_WYG_023-4a>
夫以江河之舟楫而跨東海之難則亦十里而返百里
而溺不足以經萬里之害矣方周之衰禮樂崩弛天下
大壊而有欲救之譬如渉海有甚焉者今夫子之不顧
而仕則其舟楫足恃也諸子之汲汲而忘返蓋亦有陋
舟而将試焉則亦随其力之所及而已矣若夫三子願
為夫子而未能下顧諸子而以為不足為也是以止而
有待夫子嘗曰世之學桞下惠者未有若魯獨居之男
子吾於三子亦云衆曰然退而書之遂刻於石
<pb:KR4d0082_WYG_023-4b>
　　上高縣學記
古者以學為政擇其鄉閭之俊而納之膠庠示之以詩
書禮樂揉而熟之旣成使歸更相告語以及其父子兄
弟故三代之間養老饗賔聽訟受成獻馘無不由學習
其耳目而和其志氣是以其政不煩其刑不凟而民之
化之也速然考其行事非獨於學然也郊社祖廟山川
五祀凡禮樂之事皆所以為政而教民不犯者也故其
稱曰政者君之所以藏身蓋古之君子正顔色動容貌
<pb:KR4d0082_WYG_023-5a>
出詞氣從容禮樂之間未嘗以力加其民民觀而化之
以不逆其上其所以藏身之固如此至於後世不然廢
禮而任法以鞭扑刀鋸力勝其下有一不順常以身較
之民於是始悍然不服而上之人親受其病而古之所
以藏身之術亡矣子游為武城宰以弦歌為政曰吾聞
之夫子君子學道則愛人小人學道則易使也夫使武
城之人其君子愛人而不害其小人易使而不違則子
游之政豈不綽然有餘裕哉上髙筠之小邑介於山林
<pb:KR4d0082_WYG_023-5b>
之間民不知學而縣亦無學以詔民縣令李君懐道始
至思所以導民乃謀建學宮縣人知其令之将教之也
亦相帥出力以繕其事不逾年而學以具奠享有堂講
勸有位退習有齋繕浴有舍邑人執經而至者数十百
人於是李君之政不苛而民肅賦役獄訟不諉其府李
君喜學之成而樂民之不犯知其為學之力也求記其
事告後以不廢予亦嘉李君之為邑有古之道其所以
得於民者非復世俗之吏也故為書其實且以志上髙
<pb:KR4d0082_WYG_023-6a>
有學之始元豐五年三月二十日眉山蘓轍記
　　京西北路轉運使題名記
惟京西於諸路地大且近西舉鞏洛北兼鄭滑南收陳
許蔡汝唐鄧申息胡沈浸滛秦楚之交翕引河汴縈阻
淮漢出入数千里土廣而民淳鬬訟簡少盗賊希濶外
無蠻夷疆塲之虞内無兵屯饋饟之勞為吏者常閒暇
無事然其壌地瘠薄多曠而不耕户口寡少多惰而不
力故租賦之入於他路為最貧毎歳均南饋北短長相
<pb:KR4d0082_WYG_023-6b>
補以給軍吏之&KR0418;故轉運使之職於他路為最急雖然
事止於自治而無外憂財止於自足而無外奉則雖貧
而可以為富雖急而可以為佚也熈寕之初朝廷始新
政令其細布在州縣而其要領轉運使無所不緫政新
則吏有不知事遽則人有不辦當是時也轉運使奔走
於外咨度於内日不遑食由是京西始判而鄭滑并於
畿内自某某若干州為南自某某若干州為北南治襄
陽北治洛陽殿中丞陳君知儉自始更制而提舉常平
<pb:KR4d0082_WYG_023-7a>
既而為轉運判官復為副使以領北道始終勞瘁寘功
最力将刻名於石以貽厥後而顧瞻前人泯焉未紀乃
按典籍以求遺放自開寳以來得若干人而君之祖考
伯父三人在焉嗚呼盛哉夫若干人者遠矣其詳不可
得而知然其遺風餘澤故老猶有能道之者孟子有言
誦其詩讀其書不知其人可乎是以論其世也若夫政
之去取地之合離與其人之在是者後世将有考焉是
以具載於此熈寕六年十月日記
<pb:KR4d0082_WYG_023-7b>
　　齊州濼源石橋記
濼水之源發於城之西南山下北流為堭其淺可掲城
之西門跨而為橋自京師走海上者皆道於其上毎歳
霖雨南山水潦暴作匯於城下橋不能攴輙敗熈寕六
年七月不雨明年夏六月乃雨滛潦繼作橋遂大壊知
歴城施君辯言於府曰水嵗為橋害請為石橋以紓其
役距城之東十五里有廢河敗堰焉其棄石鐡可取以
為用府用其言以告轉運使得錢二十七萬以具工廩
<pb:KR4d0082_WYG_023-8a>
之費取石於山取鐡於府取力於兵自九月至十一月
而橋成民不知焉三跌二門安如丘陵驚流循道不復
為虐方其未成也太守李公日至於城上視其工之良
窳與其役之勞佚而勸相之知歴城施君實具其材兵
馬都監張君用晦實董其事橋之南五里有大溝焉屬
於四澗以殺暴水之怒乆廢不治於是䟽其堙塞築其
缺而完之橋之西二十歩有溝焉居民裴氏以石壅之
而屋於其上水不得洩則橋受其害亦使去之皆如其
<pb:KR4d0082_WYG_023-8b>
舊而止又明年水復至橋遂無患從事蘓轍言曰橋之
役雖小也然異時郡縣之役其利與民共者其費得量
取於民法令寛簡故其功易成今法嚴於䘏民一切仰
給於官官不能盡辦郡縣欲有所建其功比舊實難非
李公之老於為政與二君之敏於臨事橋将不就夫橋
之役雖小然其勞且難成於舊則倍不可不記也遂為
之記
　　光州開元寺重修大殿記
<pb:KR4d0082_WYG_023-9a>
古之循吏因民而施政有餘者損之不足者與之興其
所欲而廢其所患苦順其風俗之宜而吾無作焉故文
翁治蜀立之學官龔遂治渤海督之耕牛衛颯治桂陽
教之嫁娶茨充代颯誨之織屨此四人者非其強民也
民之所欲而莫為之勸盻盻相視不能以自致非得賢
長吏以時挈持而振理之使之得其所願以相生養則
民至老死不見風俗之備然而蜀之學官施於齊魯之
邦則玩渤海之耕牛試於邠邰之野則厭衛之嫁娶茨
<pb:KR4d0082_WYG_023-9b>
之織屨行之華夏之國亦未免於非且笑也故為治者
亦觀其俗乘其時使民宜之蓋無所必為亦無所必置
也弋陽郡居長淮之西地僻而事少田良而民富朝散
大夫彭城曹公受命作守因俗為政安而不擾誅其豪
強而佑其善良民化服之始至訪其士民問其所欲為
咸曰吾郡既庶且富所不足者非財也而浮屠老子之
宮室貌象痺陋廢圮民不信響父兄竊議以不若四鄰
為愧而莫或先也公曰是無難也民所不欲吾不敢為
<pb:KR4d0082_WYG_023-10a>
茍誠欲之不成非患也乃召其徒而語之故民勸其令
相帥從事不三年而有成天慶道士治三清北極聖祖
諸殿清淨嚴肅朝謁有所而開元僧明偕新其大殿趨
功勤力先告工具棟楹峻峙瓦甓緻密為佛菩薩衆像
尊嚴盛麗儼若在世士女和會耋孺咸喜稽首祈福如
慰如慕蓋殿始作於至道丙申而復新於元豐癸亥中
間寂寥八十八年然後民獲就其志嗚呼循吏之踈濶
而政之難成其乆如此明偕知民之恱故以告於公請
<pb:KR4d0082_WYG_023-10b>
記其事而刻諸石公以書來屬余余考之循吏傳以為
當書故記之不辭五月初五日記
　　筠州聖夀院法堂記
髙安郡本豫章之屬邑居溪山之間四方舟車之所不
由水有蛟蜃野有虎豹其人稼穡漁獵其利粳稻竹箭
楩柟茶楮民富而無事然以其嶮且遠也士之行乎當
時者不至於其間元豐三年余以罪遷焉既至幸其風
氣之和飲食之良飽食而安居忽焉不知嶮遠之為患然
<pb:KR4d0082_WYG_023-11a>
以有罪故法不得釋官而遊間獨取郡之圖書考其風
俗人物之舊然後信其宜為余之居也昔東晉太寕之
間道士許遜與其徒十有二人散居山能以術救民疾
苦民尊而化之至今道士比他州為多至於婦人孺子
亦喜為道士服唐儀鳯中六祖以佛法化嶺南再傳而
馬祖興於江西於是洞山有价黄蘖有運真如有愚九
峯有䖍五峯有觀髙安雖小邦而五道塲在焉則諸方
遊談之僧接迹於其地至於以禪名精舍者二十有四
<pb:KR4d0082_WYG_023-11b>
此二者皆他方之所無予乃以罪故得兼而有之余既
少而多病壮而多難行年四十有二而視聽衰耗志氣
消竭夫多病則與學道者宜多難則與學禪者宜既與
其徒出入相從於是吐故納新引挽屈伸而病以少安
照了諸妄還復本性而憂以自去洒然不知網罟之在
前與桎梏之在身孰知夫嶮遠之不為予安而流徙之
不為予幸也哉然郡之諸山近者数十里遠者数百里
皆非余所得徃獨聖夀者近在城東南隅毎事之間輒
<pb:KR4d0082_WYG_023-12a>
徃遊焉其僧省聦本綿竹人少治講說晩得法於浙西
本禪師聴其言亹亹不勌郡人有吳智訥者治生有餘
輒盡之於佛既為僧堂之後室又為聦治其法堂皆極
壮麗凡材甓金漆皆具於智訥堂成聦以余遊之亟也
求余為記余亦喜聦之能以其法助余也遂為記其略
四年六月十七日
　　廬山棲賢寺新修僧堂記
元豐三年余得罪遷髙安夏六月過廬山知其勝而不
<pb:KR4d0082_WYG_023-12b>
敢留留二日渉其山之陽入棲賢谷谷中多大石岌嶪
相倚水行石間其聲如雷霆如千乘車行者震掉不能
自持雖三峽之嶮不過也故其橋曰三峽渡橋而東依
山循水水平如白練横觸巨石匯為大車輪流轉洶湧
窮水之變院據其上流右倚石壁左俯流水石壁之趾
僧堂在焉狂峯怪石翔舞於簷上杉松竹箭横生倒植
葱蒨相紏毎大風雨至堂中之人疑将壓焉問之習廬
山者曰雖兹山之勝棲賢蓋以一二数矣明年長老智
<pb:KR4d0082_WYG_023-13a>
遷使其徒惠遷謁余於髙安曰吾僧堂自始建至今六
十年矣瓦敗木朽無以待四方之客惠遷能以其勤力
新之完壮䆳密非復其舊願為文以志之余聞之求道
者非有飲食衣服居處之求然使其飲食得充衣服得
完居處得安於以求道而無外擾則其為道也輕此古
之逹者所以必因山林築室廬蓄蔬米以待四方之遊
者而二遷之所以寘力而不懈也夫士居於塵垢之中
紛紜之變日遘於前而中心未始一日忘道况乎深山
<pb:KR4d0082_WYG_023-13b>
之崖野水之垠有堂以居有食以飽是以榮辱不接於
心耳而忽焉不省也哉孔子曰朝聞道夕死可矣今夫
騁騖乎俗學而不聞大道雖勤勞沒齒余知其無以死
也苟一日聞道雖即死無餘事矣故余因二遷之意而
以告其來者夫豈無人乎哉四年五月初九日眉陽蘓
轍記
　　杭州龍井院訥齋記(有詞/)
錢塘有大法師曰辯才初住上天竺山以天台法化呉
<pb:KR4d0082_WYG_023-14a>
越呉越人歸之如佛出世事之如養父母金帛之施不
求而至居天竺十四年有利其富者迫而逐之師忻然
捨去不以為恨吳越之人涕泣而從之者如歸市天竺
之衆分散四去事聞於朝明年俾復其舊師黽俛而還
如不得已呉越之人争出其力以成就廢缺衆復大集
無㡬何師告其衆曰吾雖未嘗争也不幸而立於争地
乆居而不去使人以已是非彼非沙門也天竺之南山
山深而木茂泉甘而石峻汝舍我我将老於是言已筞
<pb:KR4d0082_WYG_023-14b>
杖而徃以茅竹自覆聲動吳越人復致其所有鑱嶮堙
圯築室而奉之不期年而荒榛巖石之間臺觀飛湧丹
堊炳焕如天帝釋宮師自是謝事不復出入髙郵秦觀
太虛名其所居曰訥齋道濳師參寥屬予為記予聞之
師始以法教人叩之必鳴如千石鐘來不失時如滄海
潮故人以辯名之及其退居此山閉門燕坐寂嘿終日
葉落根榮如冬枯木風止浪静如古澗水故人以訥名
之雖然此非師之大全也彼其全者不大不小不長不
<pb:KR4d0082_WYG_023-15a>
短不垢不浄不辯不訥而又何以名之雖然樂其出而
髙其退喜其辯而貴其訥此衆人意也則其以名齋也
亦宜系之以詞曰
　以辯見我　既非見我　以訥見我　亦㡬於妄
　有叩而應　時止而止　非辯非訥　如如不動
　諸佛既然　我亦如是
　
　
<pb:KR4d0082_WYG_023-15b>
　
　
　
　
　
　
　
　欒城集巻二十三

<pb:KR4d0082_WYG_024-1a>
欽定四庫全書
　欒城集巻二十四
　　　　　　　　　　　　　宋　蘓轍　撰
　記九首
　　東軒記
余既以罪謫監筠州鹽酒稅未至大雨筠水泛溢蔑南
市登北岸敗刺史府門鹽酒稅治舍俯江之漘水患尤
甚既至弊不可處乃告於郡假部使者府以居郡憐其
<pb:KR4d0082_WYG_024-1b>
無歸也許之歳十二月乃克支其欹斜補其圮缺闢聴
事堂之東為軒種杉二本竹百箇以為宴休之所然鹽
酒稅舊以三吏共事余至其二人者適皆罷去事委于
一晝則坐市區鬻鹽沽酒稅豚魚與市人争尋尺以自
効莫歸筋力疲廢輒昏然就睡不知夜之既旦旦則復
出營職終不能安於所謂東軒者毎旦莫出入其旁顧
之未嘗不啞然自笑也余昔少年讀書竊嘗怪顔子以
簞食瓢飲居於陋巷人不堪其憂顔子不改其樂私以
<pb:KR4d0082_WYG_024-2a>
為雖不欲仕然抱關擊拆尚可自養而不害於學何至
困辱貧窶自苦如此及來筠州勤勞鹽米之間無一日
之休雖欲棄塵垢解羈縶自放於道徳之塲而事毎劫
而留之然後知顔子之所以甘心貧賤不肯求斗升之
禄以自給者良以其害於學故也嗟夫士方其未聞大
道沉酣勢利以玉帛子女自厚自以為樂矣及其循理
以求通落其華而收其實從容自得不知夫天地之為
大與生死之為變而况其下者乎故其樂也足以易窮
<pb:KR4d0082_WYG_024-2b>
餓而不怨雖南面之王不能加之蓋非有徳不能任也
余方區區欲磨洗濁汙睎聖賢之萬一自視缺然而欲庶
㡬顔氏之福宜其不可得哉若夫孔子周行天下髙為
魯司㓂下為乘田委吏惟其所遇無所不可彼蓋逹者
之事而非學者之所望也余既以譴來此雖知桎梏之
害而勢不得去獨幸嵗月之乆世或哀而憐之使得歸
伏田里治先人之弊廬為環堵之室而居之然後追求
顔氏之樂懐思東軒優游以忘其老然而非所敢望也
<pb:KR4d0082_WYG_024-3a>
元豐三年十二月初八日眉陽蘓轍記
　　武昌九曲亭記
子瞻遷於齊安廬於江上齊安無名山而江之南武昌
諸山坡陁蔓延澗谷深密中有浮圖精舍西曰西山東
曰寒谿依山臨壑隠蔽松櫪蕭然絶俗車馬之迹不至
毎風止日出江水伏息子瞻杖䇿載酒乘漁舟亂流而
南山中有二三子好客而喜游聞子瞻至幅巾迎笑相
攜徜徉而上窮山之深力極而息掃葉席草酌酒相勞
<pb:KR4d0082_WYG_024-3b>
意適忘反徃徃留宿於山上以此居齊安三年不知其
乆也然将適西山行於松栢之間羊腸九曲而獲少平
遊者至此必息倚怪石䕃茂木俯視大江仰瞻陵阜旁
矚溪谷風雲變化林麓向背皆效於左右有廢亭焉其
遺址甚狹不足以席衆客其旁古木数十其大皆百圍
千尺不可加以斤斧子瞻毎至其下輒睥睨終日一旦
大風雷雨㧞去其一斥其所據亭得以廣子瞻與客入
山視之笑曰兹欲以成吾亭耶遂相與營之亭成而西
<pb:KR4d0082_WYG_024-4a>
山之勝始具子瞻於是最樂昔余少年從子瞻遊有山
可登有水可浮子瞻未始不褰裳先之有不得至為之
悵然移日至其翩然獨往逍遙泉石之上擷林卉拾澗實
酌水而飲之見者以為仙也蓋天下之樂無窮而以適
意為恱方其得意萬物無以易之及其既厭未有不洒
然自笑者也譬之飲食雜陳於前要之一飽而同委於
臭腐夫孰知得失之所在惟其無愧於中無責於外而
姑寓焉此子瞻之所以有樂於是也
<pb:KR4d0082_WYG_024-4b>
　　王氏清虛堂記
王君定國為堂於其居室之西前有山石瓌竒琬琰之
觀後有竹林隂森冰雪之植中置圖史百物而名之曰
清虛日與其遊賢士大夫相從於其間嘯歌吟詠舉酒
相屬油然不知日之既夕凡遊於其堂者蕭然如入於
山林髙僧逸人之居而忘其京都塵土之鄉也或曰此
其所以為清虛者耶客曰不然凡物自其濁者視之則
清者為清自其實者視之則虛者為虛故清者以濁為
<pb:KR4d0082_WYG_024-5a>
汙而虚者以實為礙然而皆非物之正也蓋物無不清
亦無不虚者雖泥塗之渾而至清存焉雖山石之堅而
至虚存焉夫惟清濁一觀而虚實同體然後與物無匹
而至清且虚者出矣今夫王君生於世族棄其綺紈膏
粱之習而跌蕩於圖書翰墨之囿沉酣縱恣洒然與衆
殊好至於鍾王虞禇顔張之逸迹顧陸呉盧王韓之遺
墨雜然前陳贖之傾囊而不厭慨乎思見其人而不得
則既與世俗遠矣然及其年日益壮學日益篤經涉世故出入
<pb:KR4d0082_WYG_024-5b>
患禍顧疇昔之好知其未離乎累也乃始發其箱篋出
其玩好投以與人而不惜將曠焉黜去外累而獨求諸内
意其有真清虚者在焉而未之見也王君浮沉京師多
世外之交而又娶於梁張公氏張公超逹遠騖體乎至
道而順乎流俗君嘗試以吾言問之其必有得於是矣熈
寕十年正月八日記
　　呉氏浩然堂記
新喻呉君志學而工詩家有山林之樂隠居不仕名其
<pb:KR4d0082_WYG_024-6a>
堂曰浩然曰孟子吾師也其稱曰我善養吾浩然之氣
吾竊喜焉而不知其說請為我言其故余應之曰子居
於江亦嘗觀於江乎秋雨時至溝澮盈滿衆水既發合
而為一汪濊滛溢充塞坑谷然後滂洋東流蔑洲渚乘
丘陵肆行而前遇木而木折觸石而石隕浩然物莫能
支子嘗試考之彼何以若此浩然也哉今夫水無求於
深無意於行得髙而渟得下而流忘已而因物不為易
勇不為嶮怯故其發也浩然放乎四海古之君子平居
<pb:KR4d0082_WYG_024-6b>
以養其心足乎内無待乎外其中潢漾與天地相終始
止則物莫之測行則物莫之禦富貴不能滛貧賤不能
憂行乎夷狄患難而不屈臨乎死生得失而不懼蓋亦
未有不浩然者也故曰其為氣也至大至剛以直養而
無害則塞乎天地今余將登子之堂舉酒相屬擊槁木
而歌徜徉乎萬物之外子信以為能浩然矣乎元豐四
年七月九日眉山蘓轍記
　　黄州快哉亭記
<pb:KR4d0082_WYG_024-7a>
江出西陵始得平地其流奔放肆大南合湘沅北合漢
沔其勢益張至於赤壁之下波流浸灌與海相若清河
張君夢得謫居齊安即其廬之西南為亭以覽觀江流
之勝而余兄子瞻名之曰快哉蓋亭之所見南北百里
東西一舍濤瀾洶湧風雲開闔晝則舟楫出沒於其前
夜則魚龍悲嘯於其下變化倐忽動心駭目不可乆視
今乃得翫之几席之上舉目而足西望武昌諸山岡陵
起伏草木行列烟消日出漁夫樵父之舍皆可指数此
<pb:KR4d0082_WYG_024-7b>
其所以為快哉者也至於長洲之濵故城之墟曹孟徳
孫仲謀之所睥睨周瑜陸遜之所騁騖其流風遺迹亦
足以稱快世俗昔楚㐮王從宋玉景差於蘭臺之宮有
風颯然至者王披襟當之曰快哉此風寡人所與庶人
共者耶宋玉曰此獨大王之雄風耳庶人安得共之玉
之言蓋有諷焉夫風無雌雄之異而人有遇不遇之變
楚王之所以為樂與庶人之所以為憂此則人之變也
而風何與焉士生於世使其中不自得將何徃而非病
<pb:KR4d0082_WYG_024-8a>
使其中坦然不以物傷性將何適而非快今張君不以
謫為患竊㑹計之餘功而自放山水之間此其中宜有
以過人者將蓬户甕牖無所不快而况乎濯長江之清
流揖西山之白雲窮耳目之勝以自適也哉不然連山
絶壑長林古木振之以清風照之以明月此皆騷人思
士之所以悲傷憔悴而不能勝者烏覩其為快也哉元
豐六年十一月朔日趙郡蘓轍記
　　黄州師中庵記
<pb:KR4d0082_WYG_024-8b>
師中姓任氏諱伋世家眉山吾先君子之友人也故余
知其為人嘗通守齊安去而其人思之不忘故齊安之
人知其為吏師中平生好讀書通逹大義而不治章句
性任俠喜事故其為吏通而不流猛而不暴所至吏民
畏而安之不能欺也始為新息令知其民之愛買田而
居新息之人亦曰此吾故君也相與事之不替及來齊
安常游於定惠院既去郡人名其亭曰任公其後余兄
子瞻以譴遷齊安人知其與師中善也復於任公亭之
<pb:KR4d0082_WYG_024-9a>
西為師中庵曰師中必來訪子將館於是明年三月師
中沒於遂州郡人聞之相與哭於定惠者凡百餘人飯
僧於亭而祭師中於庵蓋師中之去於是十餘年矣夫
吏之於民有取而無予有罰而無恩去而民忘之不知
所怨蓋已為善吏矣而師中獨能使民思之於十年之
後哭之皆失聲此豈徒然者哉朱仲卿為桐鄉嗇夫有
徳於其民死而告其子必𦵏我桐鄉後世子孫奉嘗我
不如桐鄉民既而桐鄉祠之不絶今師中生而家於新息
<pb:KR4d0082_WYG_024-9b>
沒而齊安之人為亭與庵以待之使死而有知師中其
将徃來於新息齊安之閒乎余不得而知也元豐四年
十二月日眉山蘓轍記
　　南康直節堂記
南康太守聴事之東有堂曰直節朝請大夫徐君望聖
之所作也庭有八杉長短鉅細若一直如引繩髙三尋
而後枝葉附之岌然如掲太常之旗如建承露之莖凛
然如公卿大夫髙冠長劒立於王廷有不可犯之色堂
<pb:KR4d0082_WYG_024-10a>
始為軍六曹吏所居杉之隂府史之所蹲伏而簿書之
所填委莫知貴也君見而憐之作堂而以直節命焉夫
物之生未有不直者也不幸而風雨撓之巖石軋之然
後委曲随物不能自保雖竹箭之良松栢之堅皆不免
於此惟杉能遂其性不扶而直其生能傲氷雪而死能
利棟宇者與竹栢同而以直過之求之於人蓋所謂不待
文王而興者耶徐君温良汎愛所居以循吏稱不為皦
察之政而行不失於直觀其所說而其為人可得也詩
<pb:KR4d0082_WYG_024-10b>
曰惟其有之是以似之堂成君以客飲於堂上客醉而
歌曰吾欲為曲為曲必屈曲可為乎吾欲為直為直必
折直可為乎有如此杉特立不倚散柯布葉安而不危
乎清風吹衣飛雪滿庭顔色不變君來燕嬉乎封植灌
溉翦伐不至杉不自知而人是依乎廬山之民升堂見
杉懐思其人其無已乎歌闋而罷元豐八年正月十四
日眉山蘓轍記
　　洛陽李氏園池詩記
<pb:KR4d0082_WYG_024-11a>
洛陽古帝都其人習於漢唐衣冠之遺俗居家治園池
築臺榭植草木以為嵗時遊觀之好其山川風氣清明
盛麗居之可樂平川廣衍東西数百里嵩髙少室天壇
王屋岡巒靡迤四顧可挹伊洛瀍澗流出平地故其山
林之勝泉流之絜雖其閭閻之人與公侯共之一畝之
宮上矚青山下聼流水竒花脩竹布列左右而其貴家
巨室園囿亭觀之盛實甲天下若夫李侯之園洛陽
之所以一二数者也李氏家世名將大父濟州於太祖
<pb:KR4d0082_WYG_024-11b>
皇帝為布衣之舊方用兵河東百戰百勝烈考寕州事
章聖皇帝守雄州十有四年繕守備撫士卒精於用間
其功烈尤竒李侯以将家子結髪從仕歴踐父祖舊職
勤勞慎宻老而不懈實能世其家既得謝居洛陽引水
植竹求山谷之樂士大夫之在洛陽者皆喜從之遊蓋
非獨為其園也凡将以講聞濟寕之餘烈而䆒觀祖宗
用兵任将之遺意其方畧逺矣故自朝之公卿皆因其
園而贈之以詩凡若干篇仰以嘉其先人而俯以善其
<pb:KR4d0082_WYG_024-12a>
子孫則雖洛陽之多大家世族蓋未易以園囿相髙也
熈寕甲寅李侯之年旣八十有三矣而視聼不衰筯力
益强日増治其園而徃遊焉将刻詩於石其子遵度官
於濟南實從予遊以侯命求文以記予不得辭遂為之
書熈寕七年十一月十七日記
　　太子少保趙公詩石記
髙安太守朝請大夫毛公與資政殿大學士太子少保
趙公里人也公始以老歸故鄉大夫適方家居與公出
<pb:KR4d0082_WYG_024-12b>
入相從為山林之遊朝夕無間公好為詩而大夫以詩
自名遇其得意輒以詩相屬元豐三年大夫來守髙安
簿書期㑹非其意也間與客語有歸歟之歎曰要當從
公於松石之間逍遥以忘吾老時又出公之詩以夸其
坐人公詩清新律切筆迹勁麗蕭然如其為人蓋老而
益精不見衰憊之氣卒然觀之不知其既老之為也轍
昔少年始見公於成都中見公於京師其容晬然以温
其氣肅然以清十年之間富貴煒&KR0177;談笑於廊廟而其
<pb:KR4d0082_WYG_024-13a>
所以為公者湛然無毫髪之異自不見公今又十餘年間
而聞之公之鄉人見之公之詩書其風力骨骼有加而
無損亦與始見無異然後知公之所以過人者逺甚蓋
人必有不可變者然皆汩沒於塵垢與物流轉而不返
於是索然茫然與髪皆白與齒皆落忽然失之而不自
知也若夫公之不可變者轍亦安足識之蓋亦見其見
於外者而已大夫將刻公詩於石而屬轍為記
　
<pb:KR4d0082_WYG_024-13b>
　
　
　
　
　
　
　
　欒城集巻二十四

<pb:KR4d0082_WYG_025-1a>
欽定四庫全書
　欒城集巻二十五
　　　　　　　　　　　　　宋　蘓轍　撰
　墓表銘四首
　　伯父墓表
蘓氏自唐始家于眉閲五季皆不由仕蓋非獨蘓氏也
凡眉之士大夫修身于家為政于鄉皆莫肯仕者天禧
中孫君堪始以進士舉未顯而亡士猶安其故莫利進
<pb:KR4d0082_WYG_025-1b>
取公於是時獨勤奮問學既冠中進士乙科及其為吏
能據法以左右民所至號稱循良一鄉之人欣而慕之
學者自是相繼輩出至于今仕者常数十百人處者常
千数百人皆以公為稱首公諱渙始字公羣晩字文父
曾大父諱祜妣李氏大父諱杲妣宋氏考諱序以公登
朝授大理評事累贈尚書職方員外郎妣史氏追封仙
游蓬萊縣太君公少頴悟職方君自總以家事使公得
篤志于學其勤至手書司馬氏史記班氏漢書公雖少
<pb:KR4d0082_WYG_025-2a>
年而所與交遊皆一時長老文詞與之相上下天聖元
年始就鄉試通判州事蒋公堂就閱所為文嘆其工曰
子第一人矣公曰有父兄在楊異宋輔與吾遊不願先
之蒋公益以此賢公曰以子為第三人以成子羙名明
年登科鄉人皆喜之迓者百里不絶為鳯翔寳雞主簿
以能選開寳監未㡬移鳯州司法王䝉正為鳯州以章
獻太后姻家怙勢驕横知公之賢屈意禮之以郡委公
公雖以職事之而鄙其為人䝉正嘗薦公朝復以書抵
<pb:KR4d0082_WYG_025-2b>
要官論公可用公喻郡邸吏屏其奏而藏其私書未㡬
䝉正敗士以此多公罷為永康録事叅軍嵗饑掌發廩
粟民稱其均以太夫人憂去官起為官起為開封士曹
雍丘民有獄死者縣畏罪以疾告府遣吏治之閱数人
不能䆒及公徃遂直其寃夏人犯邉府當市民馬以益
騎上尹以諉公馬盡得而民不擾以薦知鄢陵始至散
蠶鹽吏不敢為姦遂得其民歳大荒賊盗蜂起剽略父
老驚怖相率請公自救公慰諭遣之而隂督吏士数日
<pb:KR4d0082_WYG_025-3a>
盡獲有兄殺弟而取其衣者弟偶不死與父皆訴之捕
得公閔其窮而為姦問之曰汝殺而弟知其不死而捨
之者何兄喻公意曰弟死復生適有見者不敢再也由
此得不死父子皆感泣及公去負任從之數千里通判
閬州州苦衙前法壊争者日至公為立規約訟遂止雖
為政極寛而用法必當吏民畏而安之閬人鮮于侁少而
好學篤行公禮之甚厚以備鄉舉侁以獲仕進其始為吏
公復以循吏許之侁仕至諫議大夫號為名臣職方君自
<pb:KR4d0082_WYG_025-3b>
眉視公治喜其能留數月而歸㑹金洋兵亂閬人恟懼時
方闕守公領州事隂為之備而時率寮吏登城縱酒民
遂以安亂兵適亦敗散不及境還朝監裁造務未幾而
職方君沒𦵏逾月芝生于墓木鄉人異焉服除選知祥
符祥符多富貴家公均其繇賦而平其争訟民便安之
鄉書手張宗久為姦利畏公託痰滿百日去而引其子
為代公曰書手法用三等人汝等第二不可宗素事權
貴訴于府府為符縣公杖之巳而中貴人至府傳上㫖
<pb:KR4d0082_WYG_025-4a>
以宗為書手公據法不奉詔復一中貴人至曰必於法
外與之公謂尹李絢曰一匹夫能亂法如此府亦不可
為矣公何不以縣不可故争之絢愧公言明日入言之
上曰此非吾意誰為祥符令者絢以公對上稱善命内
侍省推之蓋宗以賂請于温成之族不復窮治杖矯命
者逐之一府皆震包孝肅公拯見公嘆曰君以一縣令
能此賢於言事官遠矣公嘗出見一婦人弊衣負水顧
曰此蘓士曹也公怪使人問之曰嘻我廖户曹女流落
<pb:KR4d0082_WYG_025-4b>
為人婢泣下公惻然訪其主以錢贖之迎置縣空屋中
擇婦人謹厚者視之廖君昔與公同為府中掾公帥寮
舊嫁之罷知衡州耒陽民為盗所殺而盗不獲尉執一
人指為盗公察而疑之問尉所從得曰弓手見血衣草
中呼其儕視之得其居人以獻公曰弓手見血衣當自
取之以為功尚何視他人必此為姦訊之而伏他日果
得真盗衡人以公為神還知漣水軍未行㑹樞宻副使
孫公抃薦公擢提㸃利州路州獄嘗行部至閬中民觀
<pb:KR4d0082_WYG_025-5a>
者如堵墻其童子皆相率環公揮之不去公謂之曰吾
去此二十年矣爾何自識予皆對曰聞父祖道公為政
家有公像祝公復來故爾公笑曰何至是公至逾年劾
城固縣令一人妄殺人者一道震恐遂以無事嘉祐七
年八月乙亥無疾暴卒吏民哭者皆失聲閬人聞之罷
市相率為佛事市中以報享年六十有二官都官郎中
階朝奉郎勲上輕車都尉後以二子登朝累贈太中大
夫夫人楊氏累封玉城同安縣君公沒之明年六月庚
<pb:KR4d0082_WYG_025-5b>
辰卒治平二年二月戊申合𦵏于眉山永夀鄉髙遷里
生子三人不欺太子中舍監成都粮料不疑承議郎通
判嘉州公旣沒相繼而亡季曰不危家居不求禄仕女
四人長適進士楊薦次適進士王東羙次適遂州節度
推官任更季適宣徳郎栁子文孫男十二人千乗千運
千之千能千里千秋千經千傑千尋千億時暉女子十
人曾孫男女十二人公忠信孝友恭儉正直出於天性
好讀書老而不衰平居不治産業既沒無以𦵏善為詩
<pb:KR4d0082_WYG_025-6a>
得千餘篇題其編曰南麾退翁雜文書啟章奏若干巻
記平生所涖歳月爵土一巻曰蘓氏懐章記其為吏長
於律令而以仁愛為主故所至必治一時稱為吏師公
沒二十七年不危状公遺事以授公之從子轍曰先君
既沒而二兄不淑惟小子僅存不時記録乆益散㓕則
不孝大矣轍生九年始識公于鄉其後見公于杞聞公
之言記公之遺烈僅識其一二謹拜手稽首書于墓之
碑曰轍㓜與兄軾皆侍伯父聞其言曰予少而讀書師
<pb:KR4d0082_WYG_025-6b>
不煩少長為文日有程不中程不止出遊於塗行中䂓
矩入居室無惰容非獨吾爾也凡與吾遊者舉然不然
輒為鄉所擯曰是何名為儒故當是時學者雖寡而不
聞有過行自吾之東今将三十年歸視吾里弦歌之聲
相聞儒服者於他州為多善矣爾曹才不逮人姑亦師
吾之寡過焉可也皆再拜曰謹受教及長觀公行事循
循若無所為動以律令為師而見義輒發未嘗處人後
政事審可為者力為之不疑鄭子産有言政如農功日
<pb:KR4d0082_WYG_025-7a>
夜思之行無越思如農之有畔公為政近之故其所至
必有功其去必見思自諸父沒後生不聞老成之言無
所師法而流於俗轍懼子弟之日怠也故記其所聞以
警焉元祐三年嵗次戊辰十二月朔日癸酉從子朝奉
郎試尚書户部侍郎上騎都尉賜紫金魚袋轍表
　　歐陽文忠公夫人薛氏墓誌銘
歐陽文忠公夫人薛氏資政殿學士尚書户部侍郎簡
肅公諱奎之女也簡肅公事真宗朝所至以才名稱晚
<pb:KR4d0082_WYG_025-7b>
事仁宗為叅知政事章獻太后臨朝公剛毅守節事不
茍随朝廷頼之天下至今稱焉文忠公以文章名當世
其風節尤峻蚤嵗以言事不合流落于外仁宗亮其忠
晚用之亦叅知政事仁宗英宗之除其所以綏靖朝廷
者與丞相忠獻韓公相為表裏蓋二公之功名士大夫
舉知之夫人簡肅公之第四女母曰金城夫人亦賢婦
人也夫人髙明清正而敏於事有父母之風反歸于歐
陽氏治其家事文忠所以得盡力于朝而不恤其私者
<pb:KR4d0082_WYG_025-8a>
夫人之力也而世莫知之初簡肅見文忠公願以夫人
歸焉未幾而薨及文忠公貶夷陵令金城以簡肅之志嫁
夫人於許州不数日從公南遷姑韓國太夫人性剛嚴好
禮夫人生于富貴方年二十從公渉江湖行萬里居小
邑安于窮陋未嘗有不足之色事韓國時其起居飲食
寒温節度未嘗少失其意雖寒鄉小家女有不能也夫
人㓜随金城朝於禁中靣賜冠帔及文忠為樞宻副使
夫人入謝慈聖光獻太后一見識之曰夫人薛家女邪
<pb:KR4d0082_WYG_025-8b>
夫人進對明辯自是每入輒被顧問遇事隂有所補嘗
待班於廊下内臣有乘間語及時事者意欲逹之文忠
夫人正色拒之曰此朝廷事婦人何預焉且公未嘗以
國事語妻子也文忠歸老潁上慈聖嘗幸集禧過其舊
廬使人訪問夫人其後姻家有人禁中者慈聖猶使傳
㫖問勞文忠既薨夫人不御珠翠羅紈服布素者十七
年文忠平生不事家産事决於夫人率皆有法從文忠
超艱難歴侍從登二府既薨盛衰之變備矣而其出入
<pb:KR4d0082_WYG_025-9a>
豊約皆有常度以韓國治家之法戒其諸婦以文忠行
已大節厲其諸子而不責以富貴平居造次必以禮辭
氣容止雖温而荘未嘗疾言厲色而整衣冠正顔色雖寒
暑疾病不改其度将終疾革言語如平日見諸子號泣
曰吾年至此死其常也此爾等憂豈復預吾事邪其天
性安於禮法恬於禍福如此享年七十有三元祐四年
八月戊午終于京師十一月甲申祔於文忠之塋夫人
始以文忠貴封夀安縣君八遷為仁夀郡夫人復以其
<pb:KR4d0082_WYG_025-9b>
子三遷封安康郡太夫人子男八人發故承議郎少府
監丞奕故光禄寺丞監陳州粮料院棐朝散郎尚書職
方員外郎充集賢校理辯宣徳郎監宜州河北酒稅其
四人皆未名而卒女三人皆未及嫁而卒孫男六人愻
陜州司户恭軍憲新授滑州韋城縣主簿恕雄州防禦
推官監西京左藏庫愬愿懋並假承務郎孫女七人長
適權忠武軍節度判官蘓京次適承事郎元耆弼次適
許州長社縣主簿范祖朴次適承奉郎王㣲次適承務
<pb:KR4d0082_WYG_025-10a>
郎王景文次許嫁承務郎蘓迨次尚㓜適范王氏三人
皆早卒曽孫二人延世奉世若薛氏歐陽氏世家既具
於簡肅文忠之誌轍少獲知於文忠公出入門下與其
諸子遊知夫人平生為詳而子棐復以状求銘銘曰
　簡肅之肅夫人實承之文忠之忠夫人實成之既成
　其夫亦遺其子白髪素&KR0237;動不忘禮貧富之交生死
　之間有以壮夫而莫克安夫人居之不懾不疑問誰
　使然簡肅之遺有立於朝文忠子孫豈獨文忠夫人
<pb:KR4d0082_WYG_025-10b>
　與存
　　全禅師塔銘
黄蘖㫁際禅師之後十有九世曰道全禅師洛陽王氏
子也生而不食熏血父母異之使事其舅廣愛演師十
有九年而得度二十年而受具游彭城歴夀春受華嚴
清凉說於誠法師朝授師說夕能為其徒講彭城有隠
士董君識師非凡人也勸遊南方問無上道師乃棄其
舊學渡江而南始從甘露禅師茫無所見復從棲賢秀
<pb:KR4d0082_WYG_025-11a>
禅師秀勇於誨人示以道機迷悶不能入深自悔咎至
㗖惡食飲惡水以自礪凡七年道不見舍秀遊髙安事
洞山文禅師五年而悟告文曰吾一槌打透無底藏一
切珍寳皆吾有也文喜曰汝得之矣自是言語偈頌發
如涌泉不學而得髙安太守請師住石臺清凉已而徙
居黄蘖師為人直而淳信不餙外事元豊三年眉山蘓
轍以罪謫髙安師一見曰君静而惠可以學道轍以事
不能入山師毎來見輒語終日不去六年師得疾甚苦
<pb:KR4d0082_WYG_025-11b>
從醫於市見我語不離道曰吾病宿業也殆不復起矣
君無忘道異時見我無相忘也既而病良愈還居山中
七年轍䝉恩移績溪令十一月将西行意師必來别我
師遂以病不出十二月乙丑升堂與其衆訣歸而跌坐
欲化衆强之卧遂卧不動不復飲食明日丙寅而寂體
煖香輭凡十五日而荼毗得舍利光㓗無数享年四十
九臘三十明年三月十三日其徒𦵏之㫁際塔之右其
友人聦禅師與其徒思聦皆以書來績溪曰師逝矣君
<pb:KR4d0082_WYG_025-12a>
知之者以舍利為信請為銘其塔而刻諸石為之銘曰
　偉哉菩提心一切皆具足云何有不見迷悶至狂惑
　譬如衣中珠一見不復失假令墮塗泥以至大火坑
　珠性常湛然不應作異想全師大乗師晚悟最上乘
　身病心不病身㓕心不㓕西域師子師中國惠可師
　皆不免厄死而况其餘人疾病不能入刀兵不能攻
　非彼有不能乃我未常受我今為師説智者不當凝
　　閑禅師碑
<pb:KR4d0082_WYG_025-12b>
閑禅師者臨濟𤣥公九世法孫而黄龍南老嫡嗣也南
老以道化江西其徒常数百人而師為髙第南每嘆曰
祖師之道不墜於地必斯人是頼南雖在世而學者歸
之已如雲矣南既寂一時尊宿無有居其右者熈寕年
廬陵太守張公鑑請居隆慶未朞年鍾陵太守王公韶請居
龍泉不逾年以病求去廬陵人聞其捨龍泉也舟載而
歸居隆慶之西堂事之愈篤居二年元豊四年三月十
三日浴訖跌坐以偈告衆以将㓕遂泊然而化既化神
<pb:KR4d0082_WYG_025-13a>
色不變鬚髪鬀而復出廬陵守與其人來觀者如堵皆
願留事真相長老利儼稟師遺言闍維之薪盡火㓕全
身不散以油沃薪益之乃化是日雲起風作飛瓦折木
烟氣所至東西南北四十里凡草木沙礫之間皆得舍利
如金色碎之如金沙居士長者購以金錢細民拾而鬻
之数日不絶計其所獲㡬至数斛師法名慶閑福州古
田卓氏子也母夢胡僧授以明珠得而吞之覺而有孕
及生白光照室㓜不近酒肉年十一事建州昇山資慶
<pb:KR4d0082_WYG_025-13b>
長老徳圓十七削髪受具二十辭師遠遊及其終也年
五十三臘三十六余未嘗識師元豊七年過廬山開先
見瑛禅師言及師事且曰瑛少嘗問道於閑師願為文
刻石傳示乆遠余許之明年遣其徒請於績溪余有善
知識本出於南老将問之益信而作五月辛亥得疾寒
熱癸丑益甚余正卧念曰四大本空五藴非有今我此
疾何自而至少頃即睡夢有告者曰如閑師復何疑耶
疑即病矣余聞之矍然即於夢中作数百言詞甚雋偉
<pb:KR4d0082_WYG_025-14a>
覺而忘之病亦稍愈乃為之碑而系之以偈曰
　一切諸如來惟於一性通具足大神力或坐微塵裏而
　轉大法輪或於一毛端普見寳王刹或於見在土遍見
　一切土彼此無壊相或於見在土直上忉利宫人天相
　還往而無有難相或令土石沙皆化為黄金一切皆得
　取或令江河海皆化為酥酪一切皆得食或近取一刧
　而演為十劫或逺取百劫而促為一劫一切無礙法河
　沙不可擬閑師得正眼乆為僧中王及其滅度時廣作
<pb:KR4d0082_WYG_025-14b>
　諸法事顔色不動摇爪髪日滋長薪盡火亦滅凝然不
　解㪚益薪助以油爾乃就變滅是時人天哀大風吹隂
　雲發瓦折大木烟氣所及處皆得大舎利圓明如寳珠
　精色如真金其數千萬億是事大希有聞者以為疑
　我昔沗聞道亦不免斯惑病中夢訶者閑師事何疑
　有疑即是病不當作是見夢中悔謂客口作數百言
　曾不以意作已覺不能記稽首三界尊閑師不止此
　憫世狹劣故聊示其小者復以告瑛師刻石示學人
<pb:KR4d0082_WYG_025-15a>
　傳二首
　　孟德傳(附子瞻題語/)
孟徳者神勇之退卒也少而好山林既為兵不獲如志
嘉祐中戍秦州秦中多名山徳出其妻以其子與人而
逃至華山下以其衣易一刀十䴵携以入山自念吾禁
軍也今至此擒亦死無食亦死遇虎狼毒蛇亦死此三
死者吾不復䘏矣惟山之深者往焉食其䴵既盡取草
根木實食之一日十病十愈吐利脹懣無所不至既數
<pb:KR4d0082_WYG_025-15b>
月安之如食五穀以此入山二年而不饑然遇猛獸者
數矣亦輙不死徳之言曰凡猛獸類能識人氣未至百
歩輙伏而號其聲震山谷徳以不顧死未嘗為動湏㬰
奮躍如将摶焉不至十數歩則止而坐逡廵弭耳而去
試之前後如一後至商州不知其啇州也為候者所執
徳自分死矣知啇州宋孝孫謂之曰吾視汝非惡人
也類有道者徳且道本末乃使為自告者置之秦州張
公安道適知秦州徳稱病得除兵籍為民至今往來
<pb:KR4d0082_WYG_025-16a>
諸山中亦無他異能夫孟徳可謂有道者也世之君子
皆有所顧故有所慕有所畏慕與畏交於胸中未必用
也而其色見於靣顔人望而知之故弱者見侮强者見
笑未有特立於世者也今孟徳其中無所顧其浩然之
氣發越於外不自見而物見之矣推此道也雖列於天
地可也曾何猛獸之足道哉
　子由書孟徳事見寄余既聞而異之以為虎畏不懼
　已者其理似可信然世未有見虎而不懼者則斯言
<pb:KR4d0082_WYG_025-16b>
　之有無終無所試之然曩余聞忠萬雲安多虎有婦
　人置二小兒沙上而浣衣於水上者有虎自山上馳
　下婦人倉惶沉水避之二小兒戯沙上自若虎熟視
　乆之至以首觝觸庶㡬其一懼而兒癡竟不知怪意
　虎之食人必先被之以威而不懼之人威無所施歟
　世言虎不食醉人必坐守之以竢其醒非竢其醒竢
　其懼也有人夜自外歸見有物蹲其門以為猪狗類
　也以杖撃之即逸去至山下月明處則虎也是人非
<pb:KR4d0082_WYG_025-17a>
　有以勝虎其氣已蓋之矣使人之不懼皆如嬰兒醉
　人與其未及知之時則虎不敢食無足怪者故書其
　末以信子由之說子瞻題
　　丐者趙生傳
髙安丐者趙生弊衣蓬髪未嘗沐洗好飲酒醉輒歐詈
其市人雖有好事時召與語生亦慢罵斥其過惡故髙
安之人皆謂之狂人不敢近也然其與人遇雖未嘗識
皆能道其宿疾與其平生善惡以此或曰此非有道者
<pb:KR4d0082_WYG_025-17b>
耶元豐三年予讁居髙安時見之於途亦畏其狂不敢
問是嵗歳莫生來見予予詰之曰生未嘗求人今謁我
何也生曰吾意欲見君耳既而曰吾知君好道而不得
要陽不降隂不升故肉多而浮面赤而瘡吾将教君挽
水以溉百骸經旬諸疾可去經嵗不怠雖度世可也予
用其說信然惟怠不能乆故不能䆒其妙生嘗告予吾將
與君夜宿于此予許之既而不至問其故曰吾将與君
游於他所度君不能無驚驚或傷神故不敢予曰生游何至
<pb:KR4d0082_WYG_025-18a>
曰吾常至太山下所見與世說地獄同君若見此歸當
不願仕矣予曰何故生曰彼多僧與官吏僧逾分吏暴
物故耳予曰生能至彼彼人亦知相敬耶生曰不然吾
則見彼彼不吾見也因歎曰此亦邪術非正道也君能
自養使氣與性俱全則出入之際将不學而能然後為
正也予曰養氣請從生說為之至於養性柰何生不答
一日遽問曰君亦嘗夢乎予曰然亦嘗夢先公乎予曰
然方其夢也亦有存沒憂樂之知乎予曰是不可常也
<pb:KR4d0082_WYG_025-18b>
生笑曰嘗問我養性今有夢覺之異則性不全矣予矍
然異其言自此知生非特挾術亦知道者也生兩目皆
翳視物不明然時能脫翳見膧子碧色自臍以上骨如
龜殻自心以下骨如鋒刃兩骨相值其間不合如指嘗
自言生於甲寅今一百二十七年矣家本代州名吉事
五臺僧不能終棄之游四方少年無行所為多不法與
楊州蒋君俱學蒋惡之以藥毒其目遂翳然生亦非蒋
不循理槁死無能為也是時予兄子瞻謫居黄州求書
<pb:KR4d0082_WYG_025-19a>
而徃一見喜子瞻之樂易留半嵗不去及子瞻北歸從
之興國知軍楊繪見而留之生喜禽鳥六畜常以一物
自随&KR0230;食與之同居興國畜駿騾為騾所傷而死繪具
棺𦵏之元祐元年予與子瞻皆召還京師蜀僧有法震
者來見曰震泝江将謁公黄州至雲安逆旅見一丐者
曰吾姓趙頃於黄州識蘓公為我謝之予驚問其狀良
是時知興國軍朱彦愽之子在坐歸告其父發其𦵏空
無所有惟一杖及兩脛在予聞有道者惡人知之多以
<pb:KR4d0082_WYG_025-19b>
惡言穢行自晦然亦不能盡揜故徳順時見於外今余
觀趙生鄙拙忿隘非專自晦者也而其言時有合於道
蓋於道無見則術不能神術雖已至而道未全盡雖能
乆生變化亦未可以語古之真人也(道書屍假之下者留/脚一骨生豈假者耶)
　　叙三首
　　　類篇叙(范景仁侍/讀託譔)
雖有天下甚多之物茍有以待之無不各獲其處也多
而至於失其處者非多罪也無以待之則十百而亂有
<pb:KR4d0082_WYG_025-20a>
以待之則千萬若一今夫字書之於天下可以為多矣
然而從其有聲也而待之以集韻天下之字以聲相從
者無不得也從其有形也而待之以類篇天下之字以
形相從者無不得也既已盡之以其聲矣而又䆒之以
其形而字書之變曲盡蓋天聖中諸儒始受詔為集韻
書成以為有形存而聲亡者未可以責得於集韻也於
是又詔為類篇凡受詔若干年而後成夫天下之物其
多而至比於字書者未始有也然而多不獲其處豈其
<pb:KR4d0082_WYG_025-20b>
無以待之昔周公之為政登龜取黿攻梟去蛙之說無
不備具而孔子之論禮至於千萬而一有者皆預為之
說夫此将以應天下之無窮故待天下之物使皆有處
如待字書則物無足治者凡為類篇以說文為本而其
例有八一曰&KR0034;摫同部而呐㕯異部凡同意而異形者
皆兩見也二曰天一在年一在真凡同意而異聲者皆
一見也三曰叟之在草□之在於凡古意之不可知者
皆從其故也四曰雰古乞類也而今附雨韻古口類也
<pb:KR4d0082_WYG_025-21a>
而今附音凡變古而有異義者皆從今也五曰壼之在
口無之在林凡變古而失其真者皆從古也六曰一先
之附天一生之附人凡字之後出而無據者皆不得特
見也七曰王之為玉朋之為朋凡字之失故而遂然者
皆明其由也八曰邑之加邑白之加□凡集韻之所遺
者皆載於今書也推此八者以求其詳可得而見也凡
十四篇目録一篇文若干
　　古今家誡叙
<pb:KR4d0082_WYG_025-21b>
老子曰慈故能勇儉故能廣或曰慈則安能勇曰父母
之於子也愛之深故其為之慮事也精以深愛而行精
慮故其為之避害也速而就利也果此慈之所以能勇
也非父母之賢於人勢有所必至矣轍少而讀書見父
母之戒其子者諄諄乎惟恐其不盡也惻惻乎惟恐其
不入也曰嗚呼此父母之心也哉師之於弟子也為之
規矩以授之賢者引之不賢者不强也君之於臣也為
之號今以戒之能者予之不能者不取也臣之於君也
<pb:KR4d0082_WYG_025-22a>
可則諫不則去子之於父也以㡬諌不敢顯皆有禮存
焉父母則不然子雖不肖豈有棄子者哉是以盡其有
以告之無憾而後止詩曰洞酌彼行潦挹彼注兹可以
饙饎豈弟君子民之父母夫雖行潦之陋而無所棄猶
父母之無棄子也故父母之於子人倫之極也雖其不
賢及其為子言也必忠且盡而况其賢者乎太常少卿
長沙孫公景脩少孤而教於母母賢能就其業既老而
念母之心不忘為賢母録以致其意既又集古今家戒
<pb:KR4d0082_WYG_025-22b>
得四十九人以示轍曰古有為是書者而其文不完吾
病焉是以為此合衆父母之心以遺天下之人庶㡬有
益乎轍讀之而嘆曰雖有悍子忿鬬於市莫之能正也
聞父之聲則斂手而退市人之過之者亦莫不泣也慈
孝之心人皆有之特患無以發之耳今是書也要將以
發之歟雖廣之天下可也自周公以來至於今父戒四
十五母戒四公又将益廣之未止也元豐二年四月三
日眉陽蘓轍叙
<pb:KR4d0082_WYG_025-23a>
　　洞山文長老語録叙
水流於地發為草木鹹酸甘苦皆水也火傅於薪化為
飲食飯䴵&KR0245;胾皆火也心藏於人見於百骸視聴言動
皆心也古之逹人推而通之大而天地山河細而秋毫
㣲塵此心無所不在無所不見是以小中見大大中見
小一為千萬千萬為一皆心法爾然而非有所造也故
其指心法以示人也有以光明相好化人有以飲食卧
具衣服有以園林臺觀虛空有以寂嘿無說無示蓋事
<pb:KR4d0082_WYG_025-23b>
無非法者然有聞思修法門衆生由之以入如大衢路
既徑且易自逹磨西來諸祖相承皆因言以曉人心地
既明出語皆法譬如古木生氣條逹花葉無数顛倒向
背穠纎長短無一不可譬如大海濕性融溢随風舒巻
波濤流轉充遍洲浦無一不到觀者眩曜莫測其故然
至於循流返源識其終始可以拊手而笑有克文禪師
㓜治儒業弱冠出家求道得法於黄龍南公說法於髙
安諸山晚居洞山實繼悟本辯愽無礙徒衆自遠而至
<pb:KR4d0082_WYG_025-24a>
元豐三年予以罪來南一見如舊相識既而其徒以語
録相示讀之縱横放肆為之茫然自失蓋余雖不能詰
然知其為證正法眼藏得遊戯三昩者也故題其篇首
　
　
　
　
　
<pb:KR4d0082_WYG_025-24b>
　
　
　
　
　
　
　
　欒城集巻二十五

<pb:KR4d0082_WYG_026-1a>
欽定四庫全書
　欒城集巻二十六
　　　　　　　　　　　　　宋　蘓轍　撰
　祭文九首
　　祭歐陽少師文
維年月日具官蘇轍謹以清酌庶羞之奠致祭於故觀
文少師贈太師九丈之靈嗚呼嘉祐之初公在翰林維
時先君處於西南世所莫知隠居之深作書號公曰是
<pb:KR4d0082_WYG_026-1b>
知予公應嗟然我明子心吾於天下交遊如林有如斯
文見所未曽先君來東實始識公傾葢之歡故舊莫隆
遍出所為嘆息改容歴告在位莫此蔽䝉報國以士古
人之忠公不妄言其重鼎鐘厥聲四施靡然向風嗟維
此時文律頹毁竒邪譎怪不可告止剽剥珠貝綴飾耳
鼻調和椒薑毒病唇齒咀嚼荆棘弁棄羮胾號茲古文
不自愧恥公為宗伯思復正始狂詞怪論見者投棄踽
踽元昆與轍皆来皆試於庭羽翼病摧有鑒在上無所
<pb:KR4d0082_WYG_026-2a>
事媒馳詞數千適當公懷擢之衆中羣疑相豗公恬不
驚衆惑徐開滔滔狂瀾中道而逥匪公之明化為詼俳
公德日隆歴蹈二府轍方在艱撫視逾素納銘幽宅德
逮存故終喪而還公以勞去公年未衰屢告遲莫自亳
徂青迄蔡而許来歸汝隂嘯傲環堵轍官在陳於潁則
隣拜公門下笑言歡欣杯酒相屬圖史紛紜辯論不衰
志氣益振有如斯人而止斯耶書來告哀情懷酸辛報
不及至凶訃遄臻嗚呼公乏於文雲漢之光昭囘洞達
<pb:KR4d0082_WYG_026-2b>
無有采章學者所仰以克嚮方知者不惑昧者不狂公
之在朝以直自遂排斥奸囘罔有劇易後来相承敢隕
故事雖庸無知亦或勉勵此風之行逾三十年朝廷尊
嚴庶士多賢伊誰云従公導其先自公之歸忽焉變遷
又誰使然要歸諸天天之生物各維其時朝暘薫風春
夏是宜凍雨急雪匪寒不施時去不返雖强莫違矧惟
斯人而不有時時既往矣公亦逝矣老成云亡邦國瘁
矣無為為善善者廢矣時實使然我誰懟矣哭公於堂
<pb:KR4d0082_WYG_026-3a>
維其悲矣嗚呼哀哉尚嚮
　　祭文與可學士文
維元豐二年歳次已未二月庚子朔具官蘇轍謹以清
酌庶羞之奠致祭於故呉興太守與可學士親家翁之
靈嗚呼與君結交自我先人舊好不忘繼以新姻鄉黨
之歡親友之恩豈無他人君則兼之君牧呉興我官南
京從君季子長女實行君次於陳往見姑嫜使者未反
而君淪亡於何不淑以至于斯匪人所知神實為之昔
<pb:KR4d0082_WYG_026-3b>
我愛君忠信篤實㢘而不劌柔而不屈發為文章實似
其德風雅之深追配古人翰墨之工世無擬倫人得其
一足以自珍縦横放肆久而疑神晚歳好道耽悦至理
洗濯塵翳湛然不起病革不亂遺書滿紙嗟乎今日見
此而巳我欲哭君神往身留遣使往奠涕泗横流絳幡
素車歸安故邱嗚呼哀哉尚饗
　　祭永嘉郡夫人馬氏文
維元豐元年八月壬寅朔十八日巳未具官蘇軾轍謹
<pb:KR4d0082_WYG_026-4a>
以清酌庶羞之奠祭於故永嘉郡夫人馬氏之靈惟夫
人毓德大宗作配仁人富貴榮顯居之若無寛裕慈祥
終身不改晚通至道游心空寂啓手即化容如平生登
證妙果古人是似歲月遷逝歸全南野君子在位嗣子
在列都人出祖欷歔歎息軾與弟轍皆遊門下義均親
戚令德懿行夙所聞知恭致祀奠禮薄誠至尚饗
　　祭王虢州伯剔文
年月日具官蘇軾與弟轍謹以清酌庶羞之奠致祭
<pb:KR4d0082_WYG_026-4b>
於故虢州使君伯剔朝散親家翁之靈軾官呉中昔
始識君愚不自量欲裕斯人衆目睢盱更笑迭瞋君
在其間乃獨不然危絃急張時一弛寛我賴以全民
亦少安事之難知君以罪廢還家宋都轍適在是簿
書之閑往走君廬忘其厄窮笑歌歡呼夜飲不歸月
堕城隅閒屛僕夫與我深言今昔之故君何不聞指
後將然已而信然見遠識㣲我不如君我遷于南一
往六年歸來執手白髮侵顛遂以息女許君長子朋
<pb:KR4d0082_WYG_026-5a>
友惟舊親戚惟始西虢之行過我都城慨然憂世不
憂死生訃來自西驚怛不信車過城東往奠不辰追
懐平生哭于寢門漬酒束脯以寄酸辛嗚呼哀哉尚
饗
　　祭鄧内翰母郡太君文
惟靈祇服圖史肅恭蘋蘩擢芳江漢之濵齊聲尹姞
之盛篤生賢子揚于帝廷北扉代言訓誥如古南宫
庀職賔旅有儀聯袂以朝列鼎而養織屨以就方進
<pb:KR4d0082_WYG_026-5b>
豈惟古人翦髮以成陶公復見南國耄期不亂子孫
滿前福祿所鍾方期永世喜懼相繼入弔于廬今者
丹旐告行靈舟將啟僚舊之故肴醴式陳魂而有知
嘉此誠意尚饗
　　祭曹演父朝議文
我官宋都晨出南河逢公北征吏卒譏訶相揖于輿
莫或遑它伯氏之南見公符離傾蓋相歡執手無疑
公顧我笑我猶未知逮伯遷黄公在浮光山聯川通
<pb:KR4d0082_WYG_026-6a>
可跂而望有饋豚羔報之醪漿始於友朋求我婚姻數
歲之間相與抱孫我雖未際而日以親我夢皎然有告
不祥凶訃在門凄絶肝腸諸子纍纍匍匐哀荒公嗜讀
書贍於文詞亦達於政實惟吏師惟人莫知而止於斯
匪我知公我兄實知哭公寢門兄在禮闈嗚呼已矣寄
哀此詞尚饗
　　祭范蜀公景仁文
維元祐四年八月十日丁未龍圖閣學士朝奉郎知杭
<pb:KR4d0082_WYG_026-6b>
州軍州事蘇軾與弟翰林學士朝奉郎知制誥轍謹以
清酌庶羞之奠致祭於故端明殿學士贈金紫光禄大
夫忠文范公之靈公之少年初以賦鳴挟策来東氣和
而平微見圭角人人自驚宋氏叔仲典司衆盟見公所
為屣履以迎自毁其文以致公名士滿太學莫之敢争
公之中歳始以諌逐堯老將傳未有立子羣公欲言以
目相視公獨發之自詭以死帝知其忠始怒終喜後有
繼者實蹈公軌公亦自信卒老言事公之末年終以節
<pb:KR4d0082_WYG_026-7a>
聞國有蟊賊當之以身力言不從遂致為臣開門接士
不怨不憤羣枉既消衆屈當伸有欲援之同撫我民公
笑稱病誓不復振凡世之人有一於是翹然自名足以
為貴公有其三豈不卓偉位雖顯榮有不盡志嵩隗之
間潁潩之側有廬可安有田可食顧惟平生篤志鐘律
既成既上疾亦告革嗚呼昔我先人公早知之白首相
歡事往莫追軾方在朝公舉諌官卒以獲罪而無一言
轍来自東復館於門曽患之不䘏而惟義是敦今其云
<pb:KR4d0082_WYG_026-7b>
亡無復斯人嗚呼哀哉尚饗
　　祭忠獻韓公文
維元祐五年歳次庚午正月二十三日已丑具官蘇轍
具官趙君錫謹以清酌庶羞之奠致祭於故某官韓公
之靈轍等游公之門迹有戚踈長育成材公志不殊譬
諸草木農夫所區方其播之匪擇瘠腴既苗且實物自
亟徐究觀厥成功在於初公之事君社稷是為允有膂
力以執大器既安且平物賴其賜豈惟吾儕有禄與位
<pb:KR4d0082_WYG_026-8a>
自公云亡日月遄邁蒼然墓木過者垂涕轍與君錫偕
使於遼驅車往來實出其郊顧瞻西山與公俱髙使事
有期當復於朝觴豆甚㣲懷想則勞且竭其辭徘徊奈
何尚饗
　　祭姪林文
年月日従叔以肴酒之奠致祭於亡姪十六郎之靈嗚
呼小宗之傳五世於是甚謹而信孔孝而悌既冠而孤
方壯而死何辜於天至此極也昔我來東恃爾於斯憂
<pb:KR4d0082_WYG_026-8b>
樂相知有無相資千里故鄉相視忘歸奈何忽焉去而莫追
王城西原土厚而温上爾先君下爾昆弟一畆之邱三人終焉
弱子僅存始行而言自今以往見此而已予撫予育曰此汝後
庶幾鬼神憐汝無罪畀之壽考以繼家事嗚呼哀哉尚饗
　代人祭文八首
　　代李公儀諌議祭張文裕侍郎文
惟公擢秀齊魯朴厚忠良自下升高勤勞四方操行之
堅老而益强蒼眉皓髯邦家之光既謝於朝偃息帝鄉
<pb:KR4d0082_WYG_026-9a>
髙風凛然公卿是望于何不淑震悼周行喪歸於東邦
人慨慷肅之於公朋好有年繾綣王事出入周旋孰云
委化不告而先念昔方壯交游滿前俯仰幾何凋落紛
然富貴夀考神弗能全有如公躬十無一焉公今安歸
來舉豆籩尚饗
　　代張公安道祭李宥侍郎文
元豐元年歳次戊午二月丙午朔二十一日丙寅某官
某謹以清酌庶羞之奠祭於故太子賔客贈工部侍郎
<pb:KR4d0082_WYG_026-9b>
李公之靈世稱至治咸平景德士生其間端良純一公
進以文而以德稱不介不隨泊然静深推以予人恕而
多矜下御吏民如恐不勝晩登朝廷逡巡自得獨立不
競浮夸是律卒引而去識者歎息歸老睢陽環堵而終
更三十年乃𦵏元豐世逺人亡誰復知公反兆東圻祖
奠有時訊銘考行則猶可知沒而不亡雖乆何悲嗚呼
公乎今世之師尚饗
　　代南京留守祭永嘉郡夫人馬氏文
<pb:KR4d0082_WYG_026-10a>
鵲巢之風久矣其亡有德斯&KR0343;亦耀於鄉宜其家人退
食廟堂夀考而終令聞不忘有崇其邱都人所望某守
土於茲襄事告時尊德以教惟吏之宜生有邑膰没有
廟祠今則不能念昔行之致是菲薄惟愧矣夫尚饗
　　代張公祭蔡子正資政文
嗚呼公材甚長無適不宜公氣孔堅勇而敢為厥初盤
桓亦躓不顯守邊西方鋒頴乃見聲聞於朝遂付兵樞
剔朽鉏荒許之馳驅有志不從疾病支離中道不行轝
<pb:KR4d0082_WYG_026-10b>
扶而歸嗟我與公少年相親鄉黨之逰繼以婚姻我老
厭事求歸不能公敏而强力罔不任謂當敷施慰我友
朋奈何不淑棄我而先遣奠有時涕泗何言誰實使之
要以問天嗚呼哀哉尚饗
　　代毛筠州祭王觀文韶文二首
公學敦詩書性喜韜略奮迹儒者收功戎行千里開疆
列鼎而食豐功偉烈震耀當年絳纛朱幡留連列郡用
舍之際方共慨然存沒之来孰云止此子㓜方仕母老
<pb:KR4d0082_WYG_026-11a>
在堂百口有黎藿之憂十年為夢寐之頃十夫殞涕道
路興嗟某比綴末&KR0666;仍叨屬部笑言未接涕泣長辭攀
望靈車寄哀薄奠伏惟尚饗
嗟人之生夢幻泡影短長得失何實非病惟公少年闊
略細行従軍西方睥睨鄰境手探虎穴足踐荒梗遂開
洮岷歸執兵柄功名赫奕富貴俄頃未安西樞斥就南
屏盤桓武昌偃息洪井國方用兵邊鄙未靖謂當再駕
沒齒馳騁嗚呼不淑一寐不醒老㓜盈前饘粥誰省盛
<pb:KR4d0082_WYG_026-11b>
衰奄忽驚怛羣聴惟公晩年自謂見性死生變化其已
安命世之不知奔走弔慶寄奠一觴孰為悲哽尚饗
　　代三省祭司馬丞相文
嗚呼元豐末命震驚四方號令所從帷幄是望公來自
西㑹哭於廷搢紳咨嗟復見老成太任在位成王在左
曰予惸惸誰䘏予禍白髪蒼顔三世之臣不留相予孰
左右民公出於道民聚而呼皆曰吾父歸歟歸歟公畏
莫當遄反洛師授之宛邱實將用之公之來思岌然特
<pb:KR4d0082_WYG_026-12a>
立身如槁木心如金石時當宅憂恭黙不言一二卿士
代天斡旋事棼如絲衆比如櫛治亂之幾間不容髪公
身當之所恃惟誠吾民苟安吾君則寧以順得天以信
得人鉏去太甚復其本源白叟黄童織婦耕夫庶幾休
焉日月以須公乗安輿入見延和裕民之言之死靡他
將享合宫百辟咸事公病於家卧不時起明日當齋公
訃莫聞天以雨泣都人酸辛禮成不賀人識君意龍衮
蟬冠遂以往襚公之初來民執弓矛逮公永歸既耕且
<pb:KR4d0082_WYG_026-12b>
耰公雖云亡其志則存國有成法朝有正人持而守之
有進毋隕匪以報公維以報君天子聖明神母萬年民
不告勤公志則然死者復生信我此言嗚呼哀哉尚饗
　　代三省祭門下韓侍郎曽孫文
惟靈淵源深長才質純茂出從仕籍有聞搢紳苕穎方
興秀而未實寵禄將至往而莫留日月有時出祖於道
尊親之愛感念則深同列増嘻行路興歎精神未冺來
舉一觴嗚呼尚饗
<pb:KR4d0082_WYG_026-13a>
　祝文一十六首
　　陳州日食禱諸廟文
年月日具官張芻謹以清酌庶羞之奠昭告於太昊之
神嗚呼日官底日實詔天戒正陽之朔將有薄食上心
震懼側身修德誕布休命赦宥多辟凡在祀典罔不咸
秩惟神聰眀照鍳誠忱消復大𤯝導迎和氣俾我有邦
享天之哀民物康阜以永保神之休無斁尚饗
　　陳述古舍人辭廟文二首
<pb:KR4d0082_WYG_026-13b>
某來守是邦於今未幾恭承嘉惠即工南服自初始至
逮兹解去雨暘時若災癘不起豈某之能繄神之功風
俗淳厚獄訟稀少豈某之教繄神之舊獲免罪戾敢忘
大賜薦誠俎豆匪以報也尚饗(右太昊廟/)
某奮自諸生列位近侍凡出守之地雖駑不才所至輒
繕其學官修其禮物見其學士大夫教其子弟庶幾有
成以無忘夫子之業及來是邦獲再執幣爵以見於廷
慨然顧瞻思繼前志而詔書來被移殿南服將以是月
<pb:KR4d0082_WYG_026-14a>
甲子有事於行登薦菲薄惟告不敏尚饗(右孔子廟/)
　　齊州祈雨雪文二首
惟神出入造化呼召風雲播灑甘澤膏潤下土今兹歴
時不雨麥不得種饑饉既至疫癘將起守土之吏知任
其憂而不知所為神能仁愛斯民又能作為雨雪以生
育萬物是以敢告苟克有應嘉雪時降以寛吏民之憂
敢不有以報也尚饗(右禱龍洞/)
某攝守濟南適丁旱災自秋徂冬迄此春莫菽粟不登
<pb:KR4d0082_WYG_026-14b>
麥不得種秋田既耕種不入土公私匱竭食將不繼官
吏震懼並走祠望精神不格報不時至㬥風振揚雲合
輒解嗷嗷相視知殞溝壑粤兹耆艾稽首来告曰維此
土西附岱麓䝉神之休常以有年雲興膚寸實雨天下
矧伊我邦而或棄遺神不遺我我則不告是用祗具牲
酒請命有神吏之不䖍無所逃罪民知歸神神豈棄之
兹誠不妄甘雨時至迨秋有成民免於死將戴神之功
展其四支以永事神無斁尚饗(右禱泰山/)
<pb:KR4d0082_WYG_026-15a>
　　徐州漢高帝廟祈晴文(代子/瞻)
熈寧十年六月癸巳具官蘇某謹以清酌少牢之奠告
於漢髙皇帝之神曰此方之民以麥為命今兹歳首雨
雪失候麥苗病瘁穫不償種恃秋有成庶幾無饑菽粟
滿野淫雨為害豐沛痺下鞠為大澤暑雨方作晴未可
覬雨暘之間死生係之吏民相視無所控告惟神奮自
兹土埽滅强暴雖宅闗輔實懷故鄉俯仰千歳遺語猶
在閭里告病其有不䘏驅除隂雲導迎秋𤾉神實能之
<pb:KR4d0082_WYG_026-15b>
疏放流潦改種秋稼民實望之道民之言徼神之福吏
實職之茍克有應敢忘其報尚饗
　　南京祭神文七首
熈寧十年九月戊辰某官某謹告於某神曰今兹禾稷
將登銍艾滿野隂雨為沴彌月不止穗者將腐角者將
落徐方大水將浸東境溝洫盈滿流潦横至民貧無食
恃穫以飽官貧無蓄恃税以給而雨并害之公私困竭
神亦將乏享吏既不職無以格神之休敢因民心以乞
<pb:KR4d0082_WYG_026-16a>
晴於爾有神神能掃除隂雲顯見白日使秋稼畢登宿
麥咸蓻民免於饑吏免於罪則神之賜多矣其何以報
謹告
九月甲戌某官某謹以清酌庶羞之奠告於神曰民能
盡力於耕而水旱之變不能知也吏能盡力於治而饑
饉之憂不能為也斡旋隂陽開闔天地其職在神此吏
民之所恃而依也雖然叩之而必聞號之而必應人有
不能而况於神之逺而微也今者以雨病告不旋日而
<pb:KR4d0082_WYG_026-16b>
雨止種麥穫豆不失其時也太守不德而䝉斯貺自視
缺然知無以堪之也酒醴潔芳肴蔌備具匪以為報惟
致其意也尚饗
十二月已亥某官某謹以酒果之奠告於某神宋維大
都兵食夥繁一歳之奉仰於諸藩自河為災千里汗漫
隣邑告病我邦獨完賦税百須所恃惟田終歳不雪麥
將大乾患始於民卒迨於官神仁愛人忍坐以觀巻舒
隂陽職上通天勞不崇朝雨雪紛然民食宿麥癘疫莫
<pb:KR4d0082_WYG_026-17a>
干久而不施莫知誰愆吏則不德而民當哀憐歸誠於
神其終捨旃尚饗
元豐元年正月庚申某官某謹以肴酒之奠祭於勾芒
之神木氣既應田事將起肇出土牛以令早晩惟神體
仁司春發生萬物時節風雨祐我農夫茍東作順叙將
終歳允賴邦有舊典敢率以告尚饗
二月已未某官某謹以肴酒之奠告於某神某來守是
邦自秋徂春政事不修雨暘失候始以水告繼以旱請
<pb:KR4d0082_WYG_026-17b>
玩神瀆祀至於再三中心赧焉懼獲譴咎然今宿麥將
槁時雨不降流亡布路倉廩莫繼與其病民寧我獲戾
是用恭卜良日申禱有神其尚哀矜農夫賜以膏澤尚
饗
六月十七日具官某謹以肴酒之奠告於某神梁宋之
郊頻年旱饑盜賊煩興囹圄填充粤自兹夏農穫六七
流亡既去桴鼓隨息庶幾秋成民以阜安而淫雨不節
水潦橫潰荏菽禾黍鞠為汙澤秋氣方始田可耕種神
<pb:KR4d0082_WYG_026-18a>
誠愛民錫之開晴積水時去晩稼復蓻則民報神之心
不在俎豆將世以奉承母有厭斁尚饗
七月五日具官某謹以肴酒之奠告於某神乃者暑雨
荐至溝澮盈滿淤田棄水相繼為雪秋稼滿野淪胥以
敗民號無告吏莫之救酌酒告神庶幾哀憐曽未旋踵
秋暘炳耀匪神之仁化為凶年雖使民竭其所有無以
報稱奉觴再拜惟誠而已其尚驅除隂沴以終大賜尚
饗
<pb:KR4d0082_WYG_026-18b>
　　績溪謁城隍文
某以不才忝臨民社謹因舊禮拜謁祠下神仁愛民恭
率神意不敢不勉神亦時節風雨驅除癘疫以祐相我
治謹告
　　謁孔子廟文
某結髪學問今始為邑無由之政事而治蒲無偃之文
學而治武城進謁祠下惟愧惟栗謹告
　　祭靈惠汪公文
<pb:KR4d0082_WYG_026-19a>
維元豐八年歳次乙丑八月壬戌朔十六日丁丑承議
郎知縣事騎都尉蘇轍謹遣男适以卮酒特羊致祭于
靈惠公汪王之神神有功斯民世享廟祀轍來長是邑
即神舊邦䝉神之休雨暘以時稼穡大熟賦役畢具獄
訟衰少才短政拙何以獲此意由僥倖以致疾癘寒熱
為雪下逮兒女更相播染卧者過半迄茲痊損自夏及
秋中間禱禳神不厭瀆卒保康乂皆神之恩兹用恭致
薄禮以謝不敏敢告驅除瘴癘時節風氣使民不告病
<pb:KR4d0082_WYG_026-19b>
而吏與䝉貺尚饗
　青辭三首
　　齊州祈雨青辭
嗚呼民愚無知吏怠弗敎鬼神不享積釁成癘旱氣充
塞五種失蓻饑饉既至疾疫將起禱求百神寂寥無聞
民既窮瘁吏亦震恐各知咎殃將自洗濯而神怒未怠
膏澤不至栗栗危懼無所歸命敢因舊儀祗薦誠悃惟
皇天后土靡不覆幬日月宿燿靡不臨照山川嶽瀆靡
<pb:KR4d0082_WYG_026-20a>
不容載哀矜無辜縦舍有罪并包含養與道為一祓除
妖孽布導和氣時播甘雨以救民命亦俾我守臣間䝉
大賜以寛憂責
　　南京祈晴青辭
嗟民之艱豐歳常少粤維茲夏牟麥小熟饑者未飽而
淫雨為沴秋稼殄瘁淪為塗潦宿藏將盡歳計莫續盜
賊將起犴獄充斥民之無辜誰為此禍吏實不德得過
於神胡為殃民以重吏愆今茲歸誠天地布其腹心神
<pb:KR4d0082_WYG_026-20b>
仁愛人豈終病之其尚振揚清風以逐屏翳使太陽顯
行后土以乾民趨於田既穫且耕亦有高廪以祀以養
吏䝉其賜不知其報此亦天地之大德下民之所仰望
而求也
　　筠州祈雨青辭
臣來是邦歳比不登去夏大水汎溢城邑繼以秋旱民
食不足庶幾今歳五種遂茂以釋餘病而亢陽為災不
雨彌月水泉耗竭多稼殄瘁雲物告異災火時發上下
<pb:KR4d0082_WYG_026-21a>
恐懼不知所措惟吏之不德無以仰當天心惟民之無
良有以召致神怒雖自洗濯並走祠望而誠意淺陋靈
貺不答將嘿不以告而民不可棄神亦不終棄人謹歸
誠天地請命百神尚克收如焚之威以布丼雨使民得
稼穡各安其居使我守土之臣亦䝉大賜
　
　
　
<pb:KR4d0082_WYG_026-21b>
　
　
　
　
　
　
　
　欒城集巻二十六

<pb:KR4d0082_WYG_027-1a>
欽定四庫全書
　欒城集巻二十七
　　　　　　　　　　　　　宋　蘇轍　撰
　西掖告詞六十一首
　　林希集賢殿修撰知蘇州
勑具官林希朕歴選多士以僃左右侍從之臣股肱之
良概出於此爾以文學政事有聞於時擢從右史試以
書命而行已不靖遽致人言朕不忍棄才尚寵以書殿
<pb:KR4d0082_WYG_027-1b>
往蒞呉俗思慎厥終可
　　楊傑知潤州
勑具官某京口江浙之㑹而楊楚方饑仰食隣境朕思
得良吏通其有無以濟民病爾以冬官屬績用有聞而
欲自詭以治民朕不汝違其究乃心以底成效可
　　陳安期屯田郎中
勑具官某爾以能選積勞於工正升之文昌以勸勤吏
矧司空之屬農部為上爾其益敬厥事以稱朕意可
<pb:KR4d0082_WYG_027-2a>
　　蔡立知鄂州
勑具官某武昌控引江漢勢居上流古為重地非練達
政事不以畀之以爾久於治民為論者所稱朕將觀爾
于是惟寛而勿弛明而勿苛則予汝嘉可
　　盛南仲知衡州
勑具官某朕進退天下士大夫不惟其才惟其行蓋未
有不能正身而能正人者也爾以世族之後甞為部使
者矣而不閑於家厥聲達焉法不可置往即南服尚克
<pb:KR4d0082_WYG_027-2b>
循省可
　　許中正致仕覃恩改朝議大夫
勑具官某朕嗣服之初推恩海宇矧惟耆老之士蚤隆
止足之風豈無寵嘉以慰鄉黨可
　　虞肇知鼎州
勑具官某武陵依重湖之深嶮據五溪之走集民夷雜
居剽輕易擾惟守以安靖可以言治爾昔以才舉為御
史屬官久於牧民宜在此選無煩條敎以便逺人可
<pb:KR4d0082_WYG_027-3a>
　　胡田知誠州邢浩知欽州
勑具官某等欽誠為郡雖有新舊之異而民夷雜處不
可一以華法治也田自欽易誠其習南越之故矣浩自
環慶往亦知所以治邊之宜惟寛可以懷逺人惟㢘可
以服殊俗輔以明斷其罔有不濟可依前件
　　王存磨勘改朝㪚郎
勑朝廷用人惟其才而考績必以歳月用人惟其才故
政無不修考績必以歳月故官不失緒朕兼此二柄以
<pb:KR4d0082_WYG_027-3b>
御羣臣故雖六事之長猶寓郎官之秩具官王存文雅
足以飾吏事靖重足以鎮國俗恬於進退不為利囘出
入臺省人言無間司馬治兵朕既已重其選矣有司奏
課并欲以報其勞焉可
　　梁惟簡供備庫使
勑朕惟崇慶日總萬機號令所至澤遍海内況其左右
侍御之臣朝夕執事之勞而有不被其賜者乎坤成之
慶國有常憲尚勉忠孝思報其萬一可
<pb:KR4d0082_WYG_027-4a>
　　張璪光禄大夫資政殿學士知鄭州
勑昔我神考收擢雋良寘于丞弼惟兹内史之重實綜
萬機之繁朕方將圖任舊人與之裁成庶務乃者緫章
大享百辟在廷時予重臣獨以病告不忍賢勞之久力
求補外之安曲成其私勉遂所請具官某名臣之後風
流具存儒術之英文史足用詳練政事究通物情樽俎
可賴以折衝盤錯亟觀於遊刃輟自西臺之要付以新
鄭之雄加秘殿之寵名兼進秩之異數使郡縣識朝廷
<pb:KR4d0082_WYG_027-4b>
之意而官吏知卿相之賢表帥四方朕尚有賴可
　　趙君錫太常少卿
勑太常緫禮樂之政兼伯夷后䕫之業平居無事若無
所為至於郊廟社稷之儀朝廷上下之分一有大議罔
不責成昔孫叔通為東官傅以習於園廟復命此職趙
宗儒失不任事由卿而罷為東宫師用人之難葢自前
世具官某篤於孝悌居家可紀敏以從政臨事不煩予
欲決嫌而明㣲蓋有取於静慎此官職清而事少亦將
<pb:KR4d0082_WYG_027-5a>
便於老成往服優恩勉揚厥職可
　　劉絢太學博士
勑春秋之廢於今二十年矣講者不以為師而學者不
以為弟子孔氏之遺書而陵遲至是朕甚憫之爾能講
誦其說遭棄而不廢蓋將有見於此夫三傳之義其得
之者多矣附以啖趙無蔽於一家庶幾士有考焉可
　　鄧羲叔主客郎中
勑國有四方賔旅之事則主客掌其享燕餼牽之節其
<pb:KR4d0082_WYG_027-5b>
疏數豐殺皆有常度逺人於是觀禮不可以不慎爾既
掌其事矣以資當遷其益勉之以稱其職可
　　林旦侍御史權淮南運副
勑具官某淮甸之民薦罹饑饉乃者詔發倉廪輟呉楚
之漕以拯其急猶以乏食流徙達於朕聴朕惟救荒之
術行之略盡惟得良使者因事施宜為若可賴爾由郎
官以才任御史習於楊楚之故其為朕往視之均徭薄
歛禁暴戢奸無使斯人重被其困可
<pb:KR4d0082_WYG_027-6a>
　　田待問淮南運判可淮南提刑
勑具官某楊楚春旱秋水民艱於食漸起為盜遂使州
縣犴獄充滿朕憂之未始一日忘也間起爾於山陽守
㕘領漕事今又命爾督視刑辟徒以爾習其風俗知吏
民所疾苦夫察貪暴謹追擾均有無督盜賊此荒政之
急也勉勤其職以稱朕意可
　　陳紘可倉部郎中王古可工部郎中
勑具官某等漢郎官出宰百里今部使者入治諸司其
<pb:KR4d0082_WYG_027-6b>
為輕重異矣朕於是考察多士近而觀其不煩逺而觀
其不惰庶幾有得以待任使以汝等久於呉越優有善
狀故使紘治予廩古治予工其益敬厥事以底成績可
　　孫升監察御史可殿中侍御史
勑具官某朕方共黙不言責成於有司正賴耳目之官
别白忠邪論辯得失言而中理則予汝嘉不幸而失予
不汝咎爾為御史期年於此矣察其所為忠慤不囘以
次而遷庶盡其用爾其深識朕意知無不言言無不盡
<pb:KR4d0082_WYG_027-7a>
安意肆志無悼後害可
　　李常蔡延慶並轉朝議大夫
勑三考而議黜陟古今所同積日而叙勤勞貴賤無間
矧夫内與六官之長外緫連帥之權均大計之嬴虚司
隣邦之動静歴年應格稽法當遷有司以言朕何敢後
具官李常奮由疎逺深自刻修財賦所存綱目具舉具
官蔡延慶名臣之後吏治有餘干城四方安静不擾咸
以侍従之選而膺股肱之良雖尺寸以遷未彰於異數
<pb:KR4d0082_WYG_027-7b>
而命秩之寵差慰於久勞可
　　徐彦孚澶州通判
勑具官某河徙而西則澶淵非復昔日之舊然國門之
北兵屯倉廪猶甲於他郡大臣言爾可用往丞守事勉
竭才力以安我股肱之名郡可
　　章惇知揚州
勑樞臣之長出居列郡汝海之地僻在連山邈焉鄉黨
之遐疑失親庭之便朕方以孝治天下德綏臣鄰宜惟
<pb:KR4d0082_WYG_027-8a>
茂恩俾易近地具官某蚤以文詞中選㧞出於衆人中
以功名自期被遇於先帝逮予纂服亦既期年比縁議
論之差授以方州之寄澹然自守綽有安靖之風卧而
治民不失綏懷之體眷揚楚之重地據呉越之通途仰
足以分予南顧之憂俛足以慰爾思歸之願體朕至意
勉於裕民可
　　邢恕知汝州
勑具官某觀過而知其仁君子與之爾有志於時而不
<pb:KR4d0082_WYG_027-8b>
知力之不逮以䧟於過徐察其中蓋有足矜者臨汝古
郡民朴而事簡可以自養益務修省不汝終棄可
　　王令圖可都水使者
勑大河西流汎溢千里河朔之民以蒲葦為生與魚龞
同居朕中食而歎思得明習水事之人而與謀之具官
某老於從政才力有餘出入兩河間知其得失久矣水
官之職爾實宜之楊焉王延世之功朕有望焉可
　　王荀龍知澶州李孝純知棣州
<pb:KR4d0082_WYG_027-9a>
勑具官某等治國如烹小鮮蒞官如製美錦以煩手烹
魚則魚必潰使學者製錦則錦必傷朕知斯民之艱難
擇人而養之閔閔焉若將不及以爾荀龍典刑舊德習
於為政以爾孝純家世循吏屢典大邦澶淵無棣皆河
朔之要擇以付爾其益勉之朝夕無怠以深副吾望可
依前件
　　郭逵自致仕起知潞州
勑秦伯復用孟明是以能覇蜀人亟誅馬謖終亦無功
<pb:KR4d0082_WYG_027-9b>
朕周於用人篤於求舊雖設干羽以懷柔異類而聽鞞
鼓則無忘將臣豈其舊勲久廢不用具官某蚤學弓劒
晩通詩書勇而有謀整且能暇威名懾於西鄙柄任及
於中樞南伐無成嗟伏波之遂棄退居能飯知㢘頗之
未衰擢從解組之餘復寄長民之任過而能改豈一𤯝
之足云窮當益堅或來功之可冀勉於圖報以稱異恩
可
　　何正臣知梓州
<pb:KR4d0082_WYG_027-10a>
勑東蜀地嶮而民貧不如西蜀之厚而戎瀘被邊民夷
雜居安之尤難朕方寛賦役以裕民正疆埸以息衆連
帥之任宜得其人具官某奮自東南擢居侍從叅議論
於臺省布條敎於方州比自長沙復臨上黨出入既久
當識朝廷之心寄任愈隆初無遐邇之異務為安靖以
慰逺民可
　　孫覽河北運副除右司郎官
勑具官某奉使北方治河而備邊任亦重矣以為未足
<pb:KR4d0082_WYG_027-10b>
以盡其才也召而寘之都司吾之所以責任爾者可見
也夫分治六官事無巨細畢陳於前若網在綱振之則
舉弛則盡廢爾昔既稱治辦矣勉既厥心以觀來效可
　　陶世延(弼孫弼死/於順州)邢選(吉子吉/死於盜)各補三班借職
勑陶世延等惟乃祖父以身殉職義不旋踵寵爾一命
庶幾士知忠力之必報可依前件
　　皇兄令羽磨勘轉遙團
勑具官某考績之法一以歳月為勞而不以親疎為異
<pb:KR4d0082_WYG_027-11a>
爾能靖恭於位積日當遷以環衛之崇而加團結之寵
益勉忠孝無溢無驕以保禄爵之重可
　　張輔之入内内侍省磨勘轉内殿承制
勑具官某昔文武之盛其侍御㒺匪正人今余近習之
臣與搢紳之士均遇以法亦無以私恩進者爾以久勞
當遷往祇厥官使天下知叙法之公無内外之異可
　　范鎮可侍讀太乙宫使
勑為國無强於得人用人莫先於求舊朕歴選賢儁至
<pb:KR4d0082_WYG_027-11b>
於側㣲患其德望之未充而典刑之未練舍騏驥而不
御臨長道以咨嗟昔人病之予何疑者具官某文冠多
士有揚雄之遺風仕歴三朝守劉向之忠節早事仁祖
首開社稷之言晩說裕陵復陳堯舜之道自處於義歸
不待年身友漁樵已無求於當世名書簡册恍或疑其
古人兹予纉服之初日思講議之益謂白首窮經之樂
尚可推以與人而真祠訪道之遊足使退而養志勉狥
予意毋留所安可
<pb:KR4d0082_WYG_027-12a>
　　呉師仁可越州司法充杭州敎授尹才虢州司戸
　　　田述古襄州司法蘇昞邠州司戸
勑進士某等古者舉逸民以懷天下朕以爾等皆以行
義聞於鄉黨故命之一官試之行事其勉於從政以效
聲聞之美可依前件
　　叔諄先因殺人追官勒停已叙今叙右千牛衛將軍
勑具官某貴而犯法義不得宥過而知改恩不廢叙往
服恩命而知義之可畏庶免於咎可
<pb:KR4d0082_WYG_027-12b>
　　黃履磨勘改朝請郎
勑漢孝宣帝勵精為政二千石有治理效輒増秩賜金
朕追想其風欲見之於事而況積勞之久於法當遷者
乎具官某頃自禁林出為方伯推其所學施於有政表
賢奬善有古人之節考績應格吏以叙聞其益勉於裕
民無使循吏之賞獨隆於前世可
　　宋彦圖轉内殿崇班再知歸信容城縣臧定國轉
　　　西頭供奉官再任縣尉
<pb:KR4d0082_WYG_027-13a>
勑具官某等疆場之吏勇者或以致寇怯者易以納侮
朕方欲慎守四境以綏靖四夷求勇怯之中而有司以
爾名聞各仍舊官以增新秩謹修邊政思稱朕意可依
前件
　　張利一自真定緫管移知代州
勑邊之宿將國之干城處則為民社之寄欲其不擾動
則當金鼓之任貴其知變兼是二者實難其人具官某
世為將家久習疆事持重有守得將吏之心善覘多權
<pb:KR4d0082_WYG_027-13b>
知敵國之變雁門極邊宻邇獯鬻朕方懷柔逺人以寧
中國爾其謹守吾圉示之以信而裁之以義適寛猛之
中以稱予意可依前件
　　莊公岳成都提刑蘇泌利州運判
勑莊公岳等守令賢否朝廷不能自知天下利病吏民
不能自言宣吾德澤於下而達民情於上者部使者也
朕既選用舊人而去其貪暴詔舉新進而汰其不以實
者矣以爾公岳久任刺舉所至稱治以爾泌家世文雅
<pb:KR4d0082_WYG_027-14a>
通於吏事益利嶮逺民罹茶鹽苗役之害罷瘵未復朕
念之深矣其悉乃心謹察苛吏與民休息毋廢朕命可
依前件
　　内臣馮景(見任文思副使知父以園業獻安仁保/佑夫人曾得銀帛父亡詐認園地降一)
　　　(官/)
勑具官某以欺得罪律既重矣觀望高下情尤不可赦
也奪爵一等益務循省以蓋其咎可
　　胡宗哲遂州張太寧漢州
<pb:KR4d0082_WYG_027-14b>
勑具官胡宗哲等朕惟西南之逺弛鹽利之害議茶𣙜
之弊以寛其人矣惟是役法久而未定吏縁為奸人或
告病夫因事制宜法不能盡順民施法貴在守令宗哲
家世公卿習於吏事太寧生長蜀漢知其風俗遂漢名
郡皆東西蜀之重地茍能平心正身首治繇事以寛民
力則太守之職舉矣可
　　李梴知唐州
勑具官某異時為郡清心潔巳平政理訟斯為賢太守
<pb:KR4d0082_WYG_027-15a>
矣朕方變役法之弊新故紛然民意未定京西俗窶役
勞治之尤難以爾常試為郡條敎不煩往宣朕意勤察
貪吏使民忘繇事之勤此朕所望於二千石也可
　　崔仝通判延州
勑具官某將帥治邊以軍政為重至於均賦役平獄訟
實倉廩郡丞事也使者以爾才稱往貳高奴克勤庶事
以分帥臣之勞可
　　王純臣通判岷州
<pb:KR4d0082_WYG_027-15b>
勑具官某朝廷始復洮岷以其初附闊其憲令吏縁是
為奸政事不舉今其郡縣日益完矣居其官者當以近
地為比爾以選往其謹守條約毋以逺故廢職可
　　姚兕磨勘轉東上閤門使
勑具官某爾以勇氣聞於西陲奮身稠人致位通顯夫
論功而賞雖如邱山不以為重考績而遷差之毫釐有
不能得國有常典朕弗敢私勉勤庶官以靖疆場可
　　丁隲太常博士
<pb:KR4d0082_WYG_027-16a>
勑具官某朕方出滯淹以修庶政舉㢘退以靖風俗以
爾學有本原聲聞東南一時交遊皆致位通顯而循黙
自守浮沈管庫將二十年不以為恥奉常禮樂之地敎
化所從出也因其職事而施爾舊學朕將觀焉可
　　常安民大理寺丞
勑具官某吏習於法而不更治民閑於論報而不知為
政朕疑其未能盡法之變也爾以經術進而治縣有聞
考課稱最往蒞丞事庶幾有補於法可
<pb:KR4d0082_WYG_027-16b>
　　田子諒湖南運判
勑具官某天下之治緩急相矯常過其中乃者常為刻
覈之政矣其弊也事徒文具而民受其病今予欲以寛
治民憂其末流頽弛而莫振夫推予意而布之州縣部
使者之事也公卿言爾才力有餘試之南方寛而不弛
察而不苛則予爾嘉可
　　鄭佶都水監丞陳安民簿
勑具官某等朕既平政以便民民少安矣而大河以北
<pb:KR4d0082_WYG_027-17a>
水不潤下昏墊為虐故當今之政水事為急以爾佶甞
丞水官練達有素以爾安民屢試民事治辦見稱其益
講求本原以稱厥職可
　　葉康弼知劍州
勑具官某朕銓綜庶工奬勵失職思使中外樂事勸功
相勉以治爾昔以選任使者中以事廢盤桓不試普安
蜀漢之咽賓旅之㑹地雜磝衍民艱於食往修厥官以
稱恩命可
<pb:KR4d0082_WYG_027-17b>
　　謝卿材河北轉運使(自陜漕徙/)
勑三路之重一也關中夏秋豐穰羌人欵附而河朔大
水人民流離北顧之憂於是為急具官某强敏而惠靖
重而文風節之厚追配古人踐歴之久號稱循吏今河
決西流而堤防未立民棲邱隴而播種未期爾能相壅
決之宜通有無之積以寛民力而紓吾憂此朕所以用
爾於北方之意也可
　　蔡卞磨勘朝奉郎
<pb:KR4d0082_WYG_027-18a>
勑朕俾侍從之臣出守四方試之從政以觀其才而有
司考課積勞應格國有成法非予所私具官蔡卞奮由
文藝久踐臺省欲效才實之美自詭民社之政宣城古
郡晉唐名臣臨長其地者風績相望也爾其勉思古人
以修條敎服我新命以寵吏民可
　　丁恂少府主簿
勑具官某古者謂少府為天子私藏朕為天下夫復何
私惟是技巧之工以供禮樂之用爾以吏能掌其典籍
<pb:KR4d0082_WYG_027-18b>
法度之事其講明之可依前件
　　張構再知豐州
勑具官某爾既甞為九原矣知其風俗而習其吏民治
之為易使他吏往雖得賢者要必久而後治也使者既
以爾言勉悉乃心綏我疆事可
　　吕大防中書侍郎
勑用人先於求舊為政莫如守成朕若稽祖宗之逺猷
祇敬神考之近事網羅遺放而奬任勲舊崇尚寛簡而
<pb:KR4d0082_WYG_027-19a>
慎守典刑茲予一時股肱之臣率皆三朝髦儁之選圖
任之意炳然可知具官某器宇博深才智强敏早遇英
祖亟聞直諒之言中事裕陵不改忠誠之節翺翔外服
所臨有聲綜轄中臺百務咸舉甚和而理處劇不煩朕
方欲力行忠厚而患其末流之惰媮追復賦役而惡夫
下吏之侵擾思與在位同協厥中往貳西臺之隆益敦
大政之本朕既開懷以用善士亦誠意以報予其克一
心同底于道可
<pb:KR4d0082_WYG_027-19b>
　　劉摯右丞
勑漢御史大夫能任其職則為丞相近世中執法議論
不撓亦補執政昔我仁祖優養正士開受直言時則有
若包拯張昇之流咸以敢言獲聞大政舊俗已逺此風
寂寥容悦相承亦棄不用朕追懷先正選建忠賢諤諤
之聲庶幾前列具官某早以御史祇事裕陵力陳是非
不避權寵十年流落志氣不衰召置臺端首開正論進
任中司之要屢聞白簡之言風聲凛然國是以定朕欲
<pb:KR4d0082_WYG_027-20a>
試其行事之實是用付以右轄之權治忽所闗寄任尤
重夫以言責人甚易以義持已實難爾其勉之毋使輔
政之功不若言事之效可
　　傅堯俞御史中丞
勑枉直未定決於䋲墨之平是非相乗臨以法度之士
比朕纘服之始羣議紛然實賴耳目之司力陳骨鯁之
論逮茲閲歳没以成風然而神明存乎其人衆正可以
無咎余欲一變至道固須多士以寧具官某凛然直諒
<pb:KR4d0082_WYG_027-20b>
之風出於愷悌之性早為御史議禮不阿中列諌垣言
政多牾流落雖久志氣益堅俾還侍於燕閒日有聞於
禮義執法之任非爾而誰蓋政無舊新以便民為本人
無彼此以得賢為先朕將允執厥中爾尚不牽於俗可
　　張端落致仕依前朝奉郎
勑具官某君子之仕進退無常惟義所在爾昔以强敏
之資達於從政由病賜告未老而歸比於恬養之餘復
有願仕之意朕方篤於求舊急於用人祇服前官以聴
<pb:KR4d0082_WYG_027-21a>
新命可
　　孟永和轉軍器庫副使兼翰林醫官副使
勑具官某以醫為職生死係焉不幸而失豈專其罪比
更大霈其益進厥官俾精術業以答恩命可依前件
　　蔡卞知江寧府
勑左右近臣入備侍従出典藩服習知朝廷號令之意
灼見吏民情偽之本此朕所以歴試在位而成就人才
之道也具官某文華之美發自早年才力之優見於治
<pb:KR4d0082_WYG_027-21b>
郡宣城之政數月而成秣陵之徙百里而近既助予治
亦安爾私勉修厥官以答恩寵可
　　王安禮知楊州
勑淮南天下之重鎮也俗本剽輕習呉楚之舊歳仍水
旱有流亡之憂朕深念其民尤慎所付思得朝廷之舊
以殿東南之衝具官某吏治有餘儒雅足用昔為京兆
休有治功其發擿奸伏明而不苛其推行惠術寛而中
理遂領臺轄以秉國成方先帝勵精求治之秋有大臣
<pb:KR4d0082_WYG_027-22a>
進賢退奸之助久於外服稍易近邦其克為朕舉荒政
以惠民謹追胥以助治寛我南顧康此凶年可
　　林希知宣州
勑具官某爾名在文學之科而才兼政事之選比以呉
郡生齒蕃衍學者如林假爾才名以重其守而僑籍所
在重以親嫌飛章自陳懇求易地宣城大藩亦東南之
要往蒞其治服我異恩可
　　王舜圭(確山縣尉獲賊二十/一人除左班殿直)
<pb:KR4d0082_WYG_027-22b>
勑具官某盜發鄰境而能率衆攻討殱其徒黨非特武
力之勝抑亦智慮有過人者矣寵以勇爵以為能吏之
勸可
　
　
　
　
　欒城集巻二十七

<pb:KR4d0082_WYG_028-1a>
欽定四庫全書
　欒城集巻二十八
　　　　　　　　　　　　　宋　蘇轍　撰
　西掖告詞六十一首
　　郟亶通判永寧軍
勑具官某北邊俗淳而士武隣好輯睦日以無事爾昔
甞以才任刺舉矣久而不試往貳博野尚勉無怠可
　　叔攷等三十二人並除右班殿直
<pb:KR4d0082_WYG_028-1b>
勑具官某男某等士勤身苦節從事於文武積累歳月
僅乃禄仕以免於耕勞亦至矣今宗室之子始名而官
其克孝悌於家忠信於國識吾尊祖敬宗之意以終保
禄位可
　　王宗孟母(王宗孟南京推官母年/九十三封夀昌縣太君)
勑具官某母某氏年及耄期而家有壯子非有馴行不
能致此福也寵之封邑不吝常典尚俾天下知貴老敎
孝之意可
<pb:KR4d0082_WYG_028-2a>
　　胡宗愈吏部侍郎
勑吏部分列三銓而長貳各領其一其為權任重矣天
下官吏至於其間長短有度輕重有數而猶患不得其
當者吏撓之也朕敷求儁良付之流品意在是矣具官
某學術之茂冠於東南操履之固不流世俗試於封駁
任職不阿方今吏員冗溢待次者無筭爾其去留難之
吝寛滯積之歎毋使吏操其柄而士失其職可
　　顧臨給事中
<pb:KR4d0082_WYG_028-2b>
勑朕欲網羅天下之士而患知人之難惟有歴試之詳
重以旋觀之久雖復堯舜何以尚之具官某朴厚之性
出於自然直諒之才可備三益守道安命端靖不囘二
十餘年晏然一節外督漕事公議惜之維是東臺封駁
之司實予萬幾出納之地宜得守法之士以為過舉之
虞爾其稽考典常附以經術令有不便知無不言使天
下之人不能指摘而議則爾職舉矣可
　　范子竒司農卿
<pb:KR4d0082_WYG_028-3a>
勑司農之政歸於地官則卿事寡矣然朕觀兩漢之士
政事如朱邑儒學如鄭衆皆老於此官則前代用人蓋
不輕矣具官某家世名臣詳練吏事出入中外治辦有
稱居九卿之列修后稷之政益勉無怠以答恩命可
　　馬黙河東運使
勑具官某汾晉之民儉而能勤易以術富比縁兵役之
後瘡痍未復思得靖重愛民之人為朕伺察害政之吏
以爾博學不勌從政有方文登之民至今頌其遺愛彭
<pb:KR4d0082_WYG_028-3b>
城之治復能首發巨奸是用輟從大農寛我西顧朕於
用人無中外之間爾於報國無終始之殊務安邊民以
稱朕意可
　　岑象求利州運判何琬江西運判
勑具官某等朕為官擇人不惟其才之儁良亦因其人
之便習欲使上下相得所至即安以爾象求學有本原
持心近厚昔在蜀部逺民宜之以爾琬才力敏明為政
不擾頃居江左列城賴焉往修鄰道之政無替已成之
<pb:KR4d0082_WYG_028-4a>
效使西南之人雖在遐僻千里之外咸知朝廷愛之之
意可依前件
　　常安民鴻臚丞
勑具官某爾進由儒術舉以民政朕將觀爾於近以信
其逺典客之職號為優暇益勉無怠蓋將有考焉可
　　李詵自軍頭司除知忻州
勑具官某武吏當守四方以干城吾民冗於内服縻以
吏事雖有才力智勇無自而見爾世本將家習於武事
<pb:KR4d0082_WYG_028-4b>
求試於外朕不汝違夫治兵欲整而治民欲安能整且
安則疆場之事吾無慮矣可
　　郟亶通判睦州
勑具官某仕宦之優莫如鄉國知其吏民之態習其風
俗之宜所至而安於治為易矧復桐廬之勝加以才力
之優懷組而歸益勉無怠可
　　李琬太醫丞充中嶽廟令
勑具官某爾久習禁方善救諸苦勉思賦禄之厚益勵
<pb:KR4d0082_WYG_028-5a>
好生之心可
　　王鞏通判揚州
勑具官某爾故相之孫而名臣之子也生於富貴而篤
志於學勇於議論而不謀其身淮南大邦民病水旱往
貳其事益試爾才可
　　劉奉世起居郎孔文仲起居舎人
勑欲治國家當先得士頃者人物之評廢而長育之道
㣲朕顧瞻周行惻焉興歎或盤桓久次而未用或沈伏
<pb:KR4d0082_WYG_028-5b>
下僚而莫知將以責成治功折衝遐邇人不素具其何
賴焉具官劉奉世家世名臣才頴秀發試以治劇煩而
益明具官孔文仲進以直言文史足用責之典禮守正
不囘斯皆一時之儁良多士之領袖方欲寘之侍從益
當養其才能左右史官號為要地前後達者皆由此途
手刋冊書足以明枉直之效宻侍殿陛足以觀進退之
詳益勉自修以須不次可
　　胡宗炎將作少監
<pb:KR4d0082_WYG_028-6a>
勑具官某宫室都城責在工正朕方以恭儉自居以法
度自律宜得慎静之吏以督繕治之功爾昔居此官號
為任職往貳其事無改厥勤可
　　向宗良知衛州
勑具官某士生於富貴者常患其懷安佚樂怠於功名
爾以外戚之懿求試治民永惟此心有足嘉歎衛雖跨
河地實近輔勉修爾政朕將觀焉可
　　郝觀(皇太后殿管勾文/字生辰除借職)
<pb:KR4d0082_WYG_028-6b>
勑具官某朕恭養隆祐朝夕無違爾久此服勞適當誕
慶錫爾一命無改厥勤可
　　曽肇中書舎人
勑朝廷以號令鼓舞四方言之不文行之不逺昔河西
諸將讀璽書而知天子之聖明河北叛臣聞赦令而致
武夫之涕泣故朕思得良士俾代予言知民物之至情
識邦家之大體擇之久矣僅乃得之具官曽肇少知為
文久益更事家傳父兄之學言有漢唐之風汗簡編年
<pb:KR4d0082_WYG_028-7a>
手紬金匱執筆紀事宻侍丹墀比於簡牘之餘試以絲
綸之作油然不竭煥乎可觀俾即拜於西垣將益觀其
來效雖文稱蘇李未足以為賢而事問高崔庶幾於適
用勉於自竭以稱異恩可
　　邢恕知汝州
勑具官某老吾老以及人之老此朕所以教天下之孝
也爾比自漢東恩移汝海國有常典中止不行朕終念
篤老之親宜得便安之養特申前命以慰慈心服我異
<pb:KR4d0082_WYG_028-7b>
恩益思報稱可
　　李周陜西運使
勑具官某闗中之民勞於征伐而弊於饑饉久矣朕既
為之含垢以和諸戎天維顯思助我豐歲粒米狼戾法
當歛藏繼出中都之泉以廣窮邊之積猶恐吏不時具
而民或未寧分吾此憂責在漕吏爾忠厚之性見紀於
時治辦之才屢試以事往推朕㫖去蟊賊之害而督僃
禦之宜使疆場永安而民以無事可
<pb:KR4d0082_WYG_028-8a>
　　劉淑蘇州胡宗哲宿州
勑具官某等姑蘇之饒冠於呉越符離之災接於徐毫
因其富庶而待之以法郡乃可治乘其饑饉而濟之以
惠民亦肯懷茍得其人所至而定以爾淑治郡有方吏
民不擾以爾宗哲臨事必辦才力有餘往因其民以立
其政使富而不溢貧而無怨以稱朕意可
　　許彦先知隨州
勑具官某隨於春秋雖號小國然觀其應接鄰敵常有
<pb:KR4d0082_WYG_028-8b>
賢者今以吾士大夫之多而顧無善人以為之守乎爾
蚤有文譽晚習吏治尚無菲薄其民往求所以安之可
　　孫諤太學博士
勑具官某士溺於專門之學而不治諸書不達前世施
之於事罔焉不知朕甚患之爾博於文史不流不固往
司講解思所以救其失者可
　　王佺通判荆南
勑具官某南郡控引江湖商賈之淵而盜賊之㑹也守
<pb:KR4d0082_WYG_028-9a>
貳之事於南方為劇爾游宦之久才力有聞往贊其治
益勉毋怠可
　　韓玠通判河南
勑具官某爾家世公卿當識治體而西南之政俾民驚
擾達於朕聴往貳西都服我恩命無怠循省可
　　占城國進奉判官蒲霞辛可保順郎將
勑具官某航海而至奉琛在廷心知禮義之榮身無遐
邇之異特頒恩命昭示逺人可
<pb:KR4d0082_WYG_028-9b>
　　劉攽中書舎人
勑士有博學而不文甚文而不達於政者矣朕惟人才
之難㧞士之急凡所擢用惟其所長矧夫名在文學之
科才兼政事之選釋而不用夫又何求具官某能讀墳
典邱索之書習知漢魏晉唐之故中秉直諒發為謀猷
方其流落之中益聞愷悌之政比召還於冊府將漸寘
於近班適以病辭勉從所請汲黯雖安於卧治蕭生雅
意於本朝眷予侍從之華實司號令之本惟詳練可以
<pb:KR4d0082_WYG_028-10a>
彌縫庶政惟辨博可以鼓舞四方爾其勉盡所長朕將
觀爾於是可
　　曹誦遙團知保州
勑具官某惟爾先臣克平呉蜀仁澤之深與江漢無極
于今四世子孫盛大時出能者昔漢唐功臣高宻汾陽
之家傳世赫奕不殞其業予甚嘉之今爾&KR0108;於閥閲之
中休有搢紳之望練達兵事翼贊西樞屬邊守之須才
加使名以為重予欲不違和好之舊而得嚴整之稱體
<pb:KR4d0082_WYG_028-10b>
國承家有望於爾可
　　王獻可火山軍李昭叙石州
勑具官某等河東邊城俗儉而兵勁吏能守法易以為
治爾等才稱武吏之選家本名將之裔往修厥政以寛
治民以嚴御兵思稱朕意可依前件
　　鄒極江西提刑何琬府界提刑
勑具官某等朕惟古之聖王不泄邇不忘逺雖在江湖
萬里之外眎之如畿甸之間是以並擇才能以察犴獄
<pb:KR4d0082_WYG_028-11a>
以爾極出將使指入參郎曹以爾琬比在江淮積有歲
月咸能慎所施設紀於吏民夫寃民滯訟茍為不察雖
堂上有不能矚茍為察之雖逺何患往祗爾事克慎庶
獄以稱朕意可依前件
　　葉温叟度支郎中
勑具官某朕既克已裕民凡非法之求罔不罷去而國
之經用率如故初是以思得敏强之臣理財節用以羡
補不足爾以儒雅吏術有聞於時其能量入為出助成
<pb:KR4d0082_WYG_028-11b>
地官以濟我邦計可
　　呉革江西運判
勑具官某江西地薄民貧嶮而好訟頃者有司失計以
鹽賦民愁嘆無聊困弊愈甚朕雖已弛其峻宻復其故
常而瘡痍未平念之未甞忘也爾以才敏擢守廬陵知
其吏民之艱究其本末之變往佐漕事思所以安而養
之以稱朕意可
　　杜常兵部郎中
<pb:KR4d0082_WYG_028-12a>
勑具官某夏官掌天下兵事而邊防禁旅馬牧之政比
皆𨽻於西樞則事益鮮矣爾以吏能久於其屬於法當
遷夫以久習之吏而治益鮮之事宜其無不辦也往率
乃職益勉毋怠可
　　榮咨道通判鎮戎軍
勑具官某被邊之地政兼兵民武吏以&KR0108;其威文吏以
治其政凡所以愛民備敵之道至矣爾頃以博學多聞
試於奉常出佐疆場勉勤職事益以觀爾可
<pb:KR4d0082_WYG_028-12b>
　　錢式三班借職
勑具官某國家廣漕東南以實中都爾董其事免於亡
失錫以一命益勉無怠可
　　翰林醫官陳易簡等六人比舊各减三官牽復
勑具官某等醫如函人皆志於仁不幸失之法不可廢
而情則可恕爾等奪官既久稍復其舊體予至恩益勉
毋怠可
　　李括知洋州
<pb:KR4d0082_WYG_028-13a>
勑具官某益昌諸郡莫如梁洋池通蜀漢之饒俗兼秦
隴之勁毎欲擇守常難其人爾頃為赤令勤勞茲久懷
組過家無異鄉國服我恩寵勉思治民可
　　張士澄通判定州
勑具官某君子之仕不以髙下易其心爾昔以才敏甞
奉使指茲予命爾佐中山守往悉乃力益勉於事則予
汝嘉可
　　彭次雲吏部郎中
<pb:KR4d0082_WYG_028-13b>
勑具官某以資格用人所以為公也而賢不肖雜揉無
以奬勸士大夫朕既命有司講求其方矣爾為地官屬
以才能稱進領銓事其悉心流品思稱朕意可
　　章楶吏部馬珫戸部韓宗右司封呉安憲都官黄
　　　景職方郎官
勑具官某等先帝以禮樂刑政責成於文昌用人之難
非他官比清曹劇部尤重其選惟能試之有漸是以用
無不宜以爾楶按察西南治辦不撓琬典領徒𨽻從容
<pb:KR4d0082_WYG_028-14a>
有餘宗右出入臺閣有靖慎之風安憲家世公卿有練
習之譽景質性端茂學術有聞竝稱一時之良為我庶
政之助譬如衆輻各致其用然後大車得以運行勉悉
爾心以稱朕命可依前件
　　盛僑國子司業
勑具官某先帝肇新辟雍以養多士於兹歴年學者雲
集師儒之任比益重焉是以増命樂正之官以輔司成
之教爾以老成端厚久於郎曹往祗厥職勉於訓勵無
<pb:KR4d0082_WYG_028-14b>
使陽城韓愈之流專美於前世可
　　黄庭堅著作佐郎
勑具官某左右史記言動之詳而宰臣紀時政之要以
授東觀㑹而成書然後善惡之實後世得以考焉苟非
其人何以取信爾孝弟之美著於閨門文史之功稱於
朋友昔張衡崔駰張華束晢皆以才行久於此官朕既
思見古人爾尚追配前烈可
　　陳侗直祕閣知梓州
<pb:KR4d0082_WYG_028-15a>
勑具官某朕憂勞逺人過於畿甸以為吏之侵漁細民
者逺則莫見民之呻吟疾苦者逺則莫聞是以選任守
臣惟難惟慎爾以臺閣之舊出臨闗陜曾未期歳厥聲
茂焉朕惟東蜀郡縣之多思得循吏鎮撫其俗進直書
閣寵光西南尚無菲薄其民勉修安靖之政可
　　晏知止成都運副秦中梓州運副
勑具官某等蜀嶮而逺民弱而畏吏吏失其道民始無
告久而不堪或以生事故朕選任使者必先循良將使
<pb:KR4d0082_WYG_028-15b>
吏不為暴而民不失職以爾知止賢相之後文雅有餘
以爾中治術之精前後可紀託以二蜀之重分吾千里
之憂爾其急吏緩民深體朕意可
　　游酢太學録
勑具官某凡有職於成均者皆士之秀也爾以學業之
茂獲與兹選勉修其行使士大夫有觀焉可
　　張舜民監察御史
勑具官某御史之官知無不言則朝廷肅時然後言則
<pb:KR4d0082_WYG_028-16a>
天下信嘉謨嘉猷朕之所急也用人之慎孰先於此爾
以文行風節見紀於時方召寘石渠而臺以名聞往祇
厥服使言必有物行必有常以稱朕命可
　　張繢秘書省正字
勑具官某用之則行舎之則藏此孔顔之行而士之所
師法也爾昔以直言進流落不用十有餘年安於濳黙
不愠不求今予命爾於東觀將用之也其勉修所以行
之者以稱朕意可
<pb:KR4d0082_WYG_028-16b>
　　李執柔司農寺丞
勑具官某大農事歸於地官則丞事益簡然卿寺之屬
皆吾養材之地也爾家世名臣業履修飭往祇厥官無
墜先烈可
　　陳烈落致仕福州教授
勑具官某惟孝友於兄弟是亦為政爾以篤行見紀於
東南雖老而不試可以無憾朕方欲推爾所為施於鄉
人其起視學校使諸生有所矜式可
<pb:KR4d0082_WYG_028-17a>
　　龔原國子監丞
勑具官某爾昔以經術敎國子矣中以罪廢而士大夫
高爾之義有司薄爾之過其往蒞丞事使天下知朝廷
用人之周無善不舉可
　　仲葩遙刺
勑具官某古者宿衛之臣勤勞于内刺舉之吏捍守於
外蓋官稱其事禄視其功事功既修然後得之今朝廷
以仁治親爵秩之施舉從其厚故爾以積年為勞考課
<pb:KR4d0082_WYG_028-17b>
當遷然非其孝弟恭儉持身有法則亦何以及此其服
我恩命勉於自修使寵禄日至而無盈滿之患以稱朕
意可
　　呉淵西頭供奉官俞諤左侍禁
勑具官某等爾以史事宰府久勤於職懇求補外惟㢘
且慎可以終荷寵禄可依前件
　　袁說知博州
勑具官某吏部以格用人嚴銓綜之叙雖有賢者不得
<pb:KR4d0082_WYG_028-18a>
獨進故使政事之臣視其才能資任而以時用之然後
法不亂而才不滯爾以吏能見紀歴典劇郡河朔之民
方以饑饉為憂往勤勞徠以弭流亡之患可
　　閻木太學博士葉濤正
勑具官某等天下之士視成均之所趨向以為風俗朕
方患其學術之雜駁而文體之流蕩思得知本務實之
士相與正之木才質端厚學有原本濤議論堅正行極
純潔其往師多士喻以朕意可依前件
<pb:KR4d0082_WYG_028-18b>
　　宋寳(深澤主簿威之父/一百歳餘承務郎)
勑某祖宗以來以仁率天下肆予士民皆得保其天年
爾以行義之厚獨享期頥之福一鄉所重朝所尊禮歳
時有束帛之寵巡守有就見之義宜加一命以成子孫
禄養之美可
　　韓忠彦樞宻直學士知定州
勑有唐開元之初以儒將守邊静則詳於治民動則計
而後戰邊鄙不竦號稱得人茲予祖宗阜康兆民和諸
<pb:KR4d0082_WYG_028-19a>
戎狄垂白之老不見兵革亦惟禮樂之士能収干城之
功用人之明豈獨前世具官某元臣之後風力自將㧞
於周行旋付河間之重入參法從遂膺宗伯之選世有
明德人無間言惟乃顯考甞以旄節為中山守寛厚之
化浹於斯民嚴整之聲震於隣國三十餘年故吏遺民
猶有存者今予命爾以要職撫寧斯土爾亦益懋乃德
視乃先烈使北邊之人知韓氏有子予亦有臣豈不休
哉可依前件
<pb:KR4d0082_WYG_028-19b>
　　劉敏知辰州
勑具官某武陵被邊舊難其守比斥廣沅溪而控扼諸
夷實賴茲土爾才堪煩劇累更事任尚能持身潔亷與
物安静以循養斯民懷服異類可
　　龎希道復翰林醫學
勑具官某爾以醫從仕始以不驗失官終以有勞獲叙
功過相除固法之所許也既復爾舊益懋乃術以答恩
寵可
<pb:KR4d0082_WYG_028-20a>
　　克勍仲詧並磨勘改正任防禦使
勑唐始以防團領四方之戎事中以刺史持節兼治兵
民國朝參其舊章因其爵秩以録親報功恩禮尤重以
爾具官克勍力行孝弟著於閨門具官仲詧服勤詩禮
信於朋友皆董司環衛兼領遙州積勞之久歳月應格
俾正使名之重益隆磐石之宗夫富而能約者可以保
家貴而知降者可以安職服是恩命思予訓言可
　　蔡確改知安州
<pb:KR4d0082_WYG_028-20b>
勑朕體貌大臣務全終始有善則藩飾褒顯以風勵天
下有過則遷就諱避以曲全舊恩至於用法蓋不得已
具官某卓以才力奮於下僚旋䝉器使致位元宰弟碩
不類貪冒有素而溺於私愛以廢公議曲從舉吏之請
遂成黷貨之辜其驕奢淫縱之狀理無不知而涵養䝉
蔽之甚殆非體國致煩言之並作雖欲宥而不能黜守
小邦仍裭舊職往自修省尚體至恩可
　　吕公孺知秦州
<pb:KR4d0082_WYG_028-21a>
勑秦故重鎮統制西戎乃者肇復河湟邊候浸逺雖復
號稱近地而實據其本根用人之難與昔無異具官某
故相之後風流未亡舊德之重出入見紀臨民有寛厚
之美治兵知節制之方偃然長城可託西顧朕方包裹
甲兵以懷柔異類督厲將帥以完整邊防蓋非靖重無
以為安非繕治無以持久祇率朕意勉成厥功可依前
件
　
<pb:KR4d0082_WYG_028-21b>
　
　
　
　
　
　
　
　欒城集巻二十八

<pb:KR4d0082_WYG_029-1a>
欽定四庫全書
　欒城集巻二十九
　　　　　　　　　　　　　宋　蘇轍　撰
　西掖告詞六十一首
　　仲鸞等六人磨勘防禦使
勑朕於族屬之尊思極富貴之奉至其進秩之際必由
考績之詳蓋所以示出爵之非私勉修身於在位典章
之舊朕何敢忘具官仲鸞力行孝恭閨門稱順具官仲
<pb:KR4d0082_WYG_029-1b>
隗服勤詩禮朋友攸嘉具官仲癸恭儉自將有縉紳之
度具官仲卿修飾匪懈號宗黨之良具官仲聘信厚之
深居有聞望具官仲霜威儀之謹動無過尤皆領職遙
州分董右衛既積勞於累歳宜正命於前官尚能以約
保家以謙守位服此新命思我訓言可依前件
　　張之諫知德順軍
勑具官某守土之臣皆欲久於其事矧夫邊吏内撫軍
旅之政外御夷狄之情非習其故何以能稱爾以材勇
<pb:KR4d0082_WYG_029-2a>
謀略出入邊鄙安定之治綽有令聞是用就易符竹往
施舊政蓋所以安静疆場非獨便爾私也可
　　冦誦覃恩改朝請大夫
勑具官某朕纘嗣丕業思與十大夫祇奉遺訓同濟于
艱難爾乆服官政有勞於位登進爵秩非予爾私亦惟
先聖之德澤不冺于下可
　　郭時亮通判海州
勑具官某朝廷之法無言不酬無德不報爾昔在定武
<pb:KR4d0082_WYG_029-2b>
首發奸謀而義不受賞歳月久矣大臣猶以為言東海
名郡往貳守事益勉於政將以觀爾可
　　安宗說知利州
勑具官某益昌之民山居而谷飲控二蜀之要耕桑不
足而商賈有餘不得安靖之吏民將有不堪命者爾昔
以選用所至有聞不由吏部復典茲郡其益勉於從政
以報恩命可
　　范子竒河北轉運使
<pb:KR4d0082_WYG_029-3a>
勑具官某河決而西汗漫千里聴其西流則堤防未立
郡縣受害塘水堙塞導之東徙則功費極大民殫於役
水未必聴頃者議論紛紜未知適從人民流散靡所戾
止朕中食嘆息思救其患以爾任寄之久才力有餘頃
將北漕甞講茲事是用申錫前命責之成功夫使水不
潤下民不宅土則徵賦靡弊帑廪耗竭漕事盡廢爾將
何以尸此其往悉乃心博謀於衆詳究利害以時上聞
朕將考而施之尚勉無忽可
<pb:KR4d0082_WYG_029-3b>
　　呉安持司農少卿崔公度將作少監
勑具官某等朕用人之廣實惟其材上自公卿之家下
迨山澤之雋一有可任不論其世以爾安持賢相之子
所見者大歴試煩劇風力有餘以爾公度奮自東南文
采自表用之諸寺職業不廢逓加進擢以慰勤勞或勉
興九農之功或益修大匠之政朕將考察其實以觀成
功可
　　王兢湖南提刑
<pb:KR4d0082_WYG_029-4a>
勑具官某朕俾士大夫入治省曹出按州部非特以寵
禄厚其身也内則習知朝廷政事之體外則審察吏民
情偽之變踐歴既久奬用亦重爾總督倉庾才力有聞
惟是湖湘之遐民習嶮陋之故犴獄所寄得人則安其
尚悉乃心罔以内外之殊而不盡其力可
　　錢㬇知真州
勑具官某五代藩鎮之家惟呉越之後冠冕相屬豈惟
朝廷寵綏之厚亦其子孫忠孝之篤楊子重地據江浙
<pb:KR4d0082_WYG_029-4b>
之㑹守土之吏未甞不選也爾以奉使之勤還領其事
治民之餘得以瞻望祖父之故國豈不休哉可
　　王漸知階州郭逢知德順軍
勑具官某等朕以恩信御夷狄以嚴整治邊鄙常使我
直彼曲彼亂我治庶幾兵民底於安靖凡守邊之吏皆
當知朕此意爾等咸以才謀見紀習於疆事往祗厥官
肅戒無怠可
　　蕭士元石州李昭叙忻州李詵隰州
<pb:KR4d0082_WYG_029-5a>
勑具官某等河東諸郡犬牙相錯皆宻邇隣國有兵有
民凡與兹選其任惟一爾等咸以謀略才勇所臨治辦
或告親嫌許以易地將使吏卒無送迎之苦而邊鄙獲
安靖之便各勉於事以稱朕意可
　　致仕馬充等以登極恩改承奉郎
勑具官某等爾以耆年知止退安邱樊顧予纘服均霈
多士進秩之寵隠顯同之往服異恩以介眉壽可
　　燕若濟知東明縣
<pb:KR4d0082_WYG_029-5b>
勑具官某古者大邑必使學者制之矧維畿甸四方觀
法於此大臣以爾才堪治劇命以東昏耳目所接得失
可考可無勉哉可
　　陳向知楚州
勑具官某爾為部使者薦士失當以致人言朕不忍廢
付爾山陽淮南之民薦經水旱流亡未復勉修政事勞
徠安集俾民宜爾以蓋前咎可
　　士鱣磨勘轉右監門衛大將軍
<pb:KR4d0082_WYG_029-6a>
勑具官某凡予五宗之屬皆有十年之叙勤勞非在廷
之比而爵禄居庶姓之右所以示親親也爾能孝恭内
外無怨無惡坐閲歳月以陟門衛苟知以進秩為懼日
務克巳則寵禄之至何止於是可
　　黄好謙知濮州
勑具官某爾齒髪雖衰而風力猶在憚於朝謁亟請外
官朕惟民政之難不惟其力而惟其才俾朕得循良以
牧養細民俾爾得暇豫以攻治衰疾夫亦何所不可濮
<pb:KR4d0082_WYG_029-6b>
陽之治尚能勉以圖報可
　　張脩駕部郎中
勑具官某馬牧之政歸於西樞則司駕之治簡矣以爾
才力之優歴使諸部亦既勞止還緫車乗之政試於内
服益以觀爾可
　　王瑜京西提刑
勑具官某官宿其業則民安其政方今吏溢于額朕雖
欲行之而有所未暇以爾按刑于淮甸歴年之久民無
<pb:KR4d0082_WYG_029-7a>
怨言茲復命爾督視許鄧地雖不同而職事如一庶幾
練習之故以無曠弛之慮祇朕新命益勉無怠可
　　康識權發遣鄜州今落權發遣
勑具官某朝廷急於用人故士有以資未應格進攝事
者爾以才智足用擢守鄜畤歳月既久治辦有聞俾正
厥官益思所報可
　　楊叔儀少府少監守本官致仕
勑具官某陳力就列不能者止古之仕者以之而士大
<pb:KR4d0082_WYG_029-7b>
夫有不能者爾起於布衣進貳列卿而能因病告休敦
止足之義因其舊秩歸耀鄉黨尚使子弟知所矜式可
　　融州歸明楊晟該等改右班殿直
勑具官某等爾等獻地築堡披山通道忠孝之心見於
勤瘁不有褒顯孰云旌勸特命進秩列于廷臣祗服異
恩永保疆場可
　　曾肇磨勘改朝散郎
勑士大夫有常秩者皆得以叙進至於近侍之列優以
<pb:KR4d0082_WYG_029-8a>
三歳之典非謂從官親近而特私之也進用賢才理有
當爾具官某學術精博遣詞甚工操履堅正遇事不苟
比司國史煥乎筆削之華進領掖垣確然議論之正有
司考績於法當遷稍陟崇階增重要職勉服寵光之厚
益思報稱之宜可
　　蕃官折師武覃恩改西頭供奉官
勑具官某朕纘承丕構推恩四海罔有内外咸進爵秩
爾世在疆場有守禦之勤服吾異恩勉事忠孝可
<pb:KR4d0082_WYG_029-8b>
　　郭知章知海州江公著通判陳州
勑某等天下之士非舉無以知其賢非試無以効其實
舉之於衆而試之以事此先王所以求賢責實之方後
世之所不易也爾等咸以才名薦於近臣朕信而任之
使知章守東海使公著佐淮陽勉悉乃心朕將觀爾所
為以知言者之非妄可
　　黄好謙知潁州
勑具官某汝隂民庶而事繁河通而地勝前後擇守皆
<pb:KR4d0082_WYG_029-9a>
用名流圖諜具存風迹未泯爾才術通敏長於治人出
入勤勞久於郎省自求外服以養高年亦何愛於一邦
不以成其素志益勉於治以答異恩可
　　霍唐臣知濠州
勑具官某士奮於布衣為列郡守有民有社可以言政
爾積累勤瘁逮茲長人濠雖小邦而民物之繁山川之
勝苟治之有道亦足以觀循良之効矣可
　　晁端彦吏部郎何洵直司勲郎顔復禮部郎
<pb:KR4d0082_WYG_029-9b>
勑具官某等朕慎於用人進必以漸考實巳試之効常
懼或失其人故使端彦以功籍之明升領右選洵直以
典禮之修進秩勲府復以奉常之勤擢佐春官庶幾習
焉鮮有敗事爾等其明識朕㫖省察奸吏剖決留事以
稱吾設官之意可
　　辛癰太常博士韓宗文光禄丞孔平仲太僕丞
勑具官某等朕網羅儁乂而分之職事以養其才能苟
無曠官有進無退廱儒雅自飾藹然有聞宗文世族之
<pb:KR4d0082_WYG_029-10a>
良勤於厥事平仲詞學有本敏於為政皆由已試之效
當吾次遷之選夫奉常三禮所在而膳羞閑牧朝夕之
所有事也其勉悉乃心務舉其職以稱朕意可
　　元耆寧館閣校勘換校書郎
勑具官某先帝始復圖書之府並建官屬而収校讎之
職爾昔以大臣子篤志學問列於石渠終喪而來官匪
其故祇服新命勉思舊學以克嗣世可
　　梁燾轉朝奉大夫
<pb:KR4d0082_WYG_029-10b>
勑因材任人國之大柄考績進秩吏之常法乃者歴選
滯淹試於侍從而有司奏課以時上聞非朕敢私法固
當爾具官某早以好學召寘石渠中以嘉猷入事樞府
恬於榮利久此盤桓方議禮於秩宗旋納忠於西掖進
對一再議論雍容歳月之遷未足為寵大言大利將有
竢焉可
　　張淳知長垣縣
勑具官某士欲得民而行志莫如為邑毁譽易聞榮辱
<pb:KR4d0082_WYG_029-11a>
易及莫如畿甸大臣言汝可辦是邑往慎所為毋忝知
者可
　　李清臣資政殿學士知河陽
勑朕惟先朝政事之臣與聞玉几之言常奉橋山之禮
助我致治行將三年出納萬㣲日以詳練而乃飛章自
乞誠意確然屢却不囘執志莫奪止足之懼黽勉而從
具官某博學洽聞蚤與直言之對高文宻議中陪禁苑
之遊自登丞轄之司益著忠勤之効勌於機事力請近
<pb:KR4d0082_WYG_029-11b>
藩雖大臣體國不以中外為心而朝廷任人常敦始終
之分三城重地少假賢勞秘殿隆名益旌舊德尚懷眷
予之厚入告謀猷之嘉惠安小民推廣予意可
　　張整皇城使廣西鈐轄加遙刺再任(以交人理㑹/地界之故)
勑具官某桂林諸郡帶山並海控引裔夷比雖少安而
&KR0879;禦之宜常若冦至爾以才勇謀幹久於其地特加遙
州之貴仍領兵鈐之重勉圖方略以答恩寵可
　　醫官元瑺叙𣙜易使
<pb:KR4d0082_WYG_029-12a>
勑具官某爾以方技事上前以不效失官後以有勞進
秩時既當叙而法非其故疑而從予古之道也祇服異
恩益勉無怠可
　　交趾使黎鍾吏外副杜英輩東頭供奉官
勑具官某等梯航之勞不憚嶮逺職貢之禮克遵故常
特加朝命之榮以為海邦之耀往服恩寵無廢忠勤可
　　鄧忠臣秘書正字
勑具官某爾昔以賦頌之工登圖書之府終喪來見舊
<pb:KR4d0082_WYG_029-12b>
學未忘往祇厥官以卒前業可
　　成卓(西京左藏庫副使邕州左右江都廵檢差人/畫歸化州地圖致儂智㑹乞割峒地與交趾)
　　　(降兩官監/筠州酒税)
勑具官某歸化近藩與吾疆土相接爾為邊吏而致其
割地以附益逺夷不任其咎罪將誰執奪爵二等邦有
常憲往祇厥官深體寛宥可
　　仲浹轉正任防禦使
勑朝廷篤於九族之恩許以十載之叙使其賢者有所
<pb:KR4d0082_WYG_029-13a>
勸勉而怠者知自修飾祖宗之舊漢唐所無有司奉行
敢有加損具官某㓜知義訓長事禮文無膏粱之譏有
搢紳之譽久服勞於逺郡茲正命於使聨其克自修以
永終譽可
　　曹評正任防禦使
勑曹氏為將不妄誅戮逺人安之忠厚之報集於子孫
自勝衣以上皆高爵重禄而天下不以為過朕甚嘉之
具官某㓜䝉父祖之慶長有搢紳之譽服事左右勤勞
<pb:KR4d0082_WYG_029-13b>
匪懈正名閑禦之任以旌恪恭之懿服我休命毋忝乃
祖可
　　熊本降授朝散大夫
勑守噐不假疆場之常道啓寵納侮蠻夷之野心謀之
不臧終必貽患具官某昔以近侍出守桂林眷歸化之
近藩有裔夷之小警不惟分土之素定輒興畫界之狂
謀舉八縣之故封指三隘而為境苟幸一時之無事遂
忘經世之逺圖咎既莫追罪不可赦奪官一等國有常
<pb:KR4d0082_WYG_029-14a>
刑思蓋往愆爾其自訟可
　　張綬湖南提刑
勑具官某爾等以常平奉使官廢而罷濟南大藩民富
而多盜布政期月人亦用乂荆湖之南地逺而多嶮民
悍而喜訟犴獄之寄惻于予衷往祗厥官布欽慎之意
葢朕之用人惟善所在不以逺近為異爾其勉之可
　　劉當時太僕簿
勑具官某朕敷求儁良選世族之後惟乃顯考昔為嘉
<pb:KR4d0082_WYG_029-14b>
祐侍從之冠文學議論有絶倫之聲肆爾仲叔侃然自
修不忘前人茲予命爾僕臣之佐以修閑牧之闕毋荒
失朕命以忝乃父可
　　張崈古尚書省都事出職改朝奉大夫
勑某仕為大夫出守列郡士之力學行義有白首而不
能至者矣爾名在中臺勤勞積歳坐而致此朝廷之於
三省厚矣蓋將自是為吏民長惟清與慎乃能終荷斯
寵可
<pb:KR4d0082_WYG_029-15a>
　　陳遊古知沂州
勑具官某沂居齊魯之間周孔之風既逺民悍而喜冦
法之所以待之者不與他郡等朕甚憐之以爾老於從
政知吏民之情往求所以安之非徒勝之而已也可
　　周純知虢州朱陽縣
勑某縣令雖輕職要而近民苟得其人事或以濟虞詡
為朝歌長施設方略使積歳之盜一朝而去今吾士大
夫之富不愧於古而獨無其人乎聞爾昔討廖恩折馘
<pb:KR4d0082_WYG_029-15b>
執俘幾獲渠帥而以誣罔被譴功不時賞今商虢之冦
依阻為虐往思古人時建功名以效疇昔之勇可
　　宋子儀大理寺丞
勑某用人之明莫如已試崇陽之訟誣執交構更數獄
吏皆不能察汝能究其本根而枝葉自舉使寃者獲信
死者無憾往丞廷尉推行此心要使庶獄皆如此而後
可可
　　秦晉國安仁保祐夫人張氏(特封吴楚國安/仁賢夀夫人)
<pb:KR4d0082_WYG_029-16a>
勑朕永懷先帝簮履之遺率皆當今宫掖之貴而況擁
佑聖德夙夜有勞光寵極於一時始終歴於多載不有
異數何以示恩具位張氏資性淑均值遇明聖躬執燥
濕之役行兼保傅之賢睹致治於承平誠有功於當世
封呉與楚實居四海之上游既壽且賢殆兼五福之美
報號名之盛前後莫倫明發有懷匪以為賜可
　　彭汝礪右史
勑朝廷以科舉取人甲乙皆侍從之選然而速進有浮
<pb:KR4d0082_WYG_029-16b>
淺之累歴試得重慎之宜逮茲稍淹士知自養望實既
備用之不疑具官某早以詞章䇿名第一試之彈奏臨
事不囘屢嬰權倖之鋒不為進退之慮翺翔外服黽勉
歴年今朕思得忠良之士以紀言動之實顧瞻在列咸
曰汝宜出入禁闥益將察汝所為長育人材亦當識予
深意可
　　王陟臣右司郎中
勑具官某尚書萬幾所在二丞緫之至於條目之煩郎
<pb:KR4d0082_WYG_029-17a>
任其責朕既欲得清流以厭服多士又欲得能吏以肅
齊庶政爾名臣之後學世其家昔以藝文膺上第之選
頃以强齊為天官之屬都司之任汝實宜之往祗厥官
思稱朕命可
　　王古吏部員外郎
勑具官某晉魏之間吏部進退天下士而世不以為嫌
今兹以格用人動輒有法苟能清心奉公宜無不治以
爾名相之後奉使諸道號稱良能勉佐天官繩留難之
<pb:KR4d0082_WYG_029-17b>
吏寛滯積之士以求稱吾意可
　　張詢浙憲
勑具官某地官掌財賦之出納而辨其登耗爾佐其事
累年于茲亦已勞矣呉越之人文巧好利犴獄多有汝
長於其鄉而知其情偽往將典憲鉏其豪强而紓其無
告以致予欽䘏之意可
　　陜西移四通判(永興汲光移秦州秦州鞠承之移/永興延州崔全移渭州渭州歐陽)
　　　(成移/延州)
<pb:KR4d0082_WYG_029-18a>
勑具官某等朝廷推誠心以待天下之士而祖宗法令
之舊有不敢逾茲縁親嫌俾爾易地蓋秦雍延渭均號
藩州而兵民政刑皆足為治勉出爾力以左右元帥毋
以東西易其意可
　　蔡潛除司農簿(抗子/)
勑某朕惟英邸舊臣淪謝無幾幸而有子亦既能仕其
於成就長養宜在朝廷是以擢於稠人命以農屬其尚
體予至意克祗厥官以毋墜其世可
<pb:KR4d0082_WYG_029-18b>
　　令踈(該覃恩特服終喪/除右千牛衛將軍)
勑某朕嗣服之初博推霈澤爾與陳壤奠退遭閔凶終
喪而朝前命不改宜陟環衛之列以均宗黨之榮可
　　張元方權發遣府界提㸃
勑具官等畿邑之廣官吏之衆不能當諸道亦明矣然
朝廷置使以糾督其政刑則與諸道比蓋所以詳治都
鄙而儀刑四方不可不慎也以爾才力之裕習於從政
往祗厥官務求實效千里之近耳目所及吾得以觀爾
<pb:KR4d0082_WYG_029-19a>
可
　　周邠通判壽春
勑具官某鄭復為郡興廢補敗爾與有勤焉壽春之富
民庶而事叢既以旌爾亦以觀從政之效可
　　魏璋(先從韓存寳失官後從劉昌/祚有勞叙奉議郎熈河機宜)
勑具官某爾昔從軍瀘戎以譴奪爵起事西帥以功見
賞逮茲獲叙并舉前勞往佐戎旃勉以圖報惟爾前事
可以為懲而後事可以為勸懲勸不忘庶幾可以求成
<pb:KR4d0082_WYG_029-19b>
功矣可
　　常安民太常博士
勑具官某禮之正國猶繩墨之於曲直其以止患猶隄
防之於江河雖先王之典布在方冊然神而明之存乎
其人以爾學術之通長於議論政事之美載於東南尚
能推明舊章以佐卿貳毋使繩墨不得其施而隄防敗
於㣲隙勉思職事朕將觀焉可
　　豐稷工部員外郎
<pb:KR4d0082_WYG_029-20a>
勑具官某周官司空之職曰居四民時地利蓋宫室械
噐之事不及焉朕方以共儉自居凡興建百役有所未
暇而大河西流水性未得冬官之責莫斯為重爾性質
方厚居官可紀往佐爾長職思其憂以稱朕意可
　　沈季長少府少監
勑具官某天惟無私故物無不生朕於用人惟其可者
從而舉之爾昔以事廢於朝周旋於外久矣朕棄其過
而収其所長擢為九卿貳爾亦深識朕意勉修厥職以
<pb:KR4d0082_WYG_029-20b>
答休命可
　　林英大理少卿
勑具官某好生之德洽於民心然後民知不犯有司今
朕既省事以安衆棄利以厚民而決獄之煩動以千數
豈其聴讞之吏不能推行朕意以至於是哉爾以儒者
通於吏道尚能以經術縁飾法律先民有言與其殺不
辜寧失不經朕夙夜庶幾天下之吏能服斯訓以助予
治矧於廷尉安可不勉可
<pb:KR4d0082_WYG_029-21a>
　
　
　
　
　
　
　
　
<pb:KR4d0082_WYG_029-21b>
　
　
　
　
　
　
　
　欒城集巻二十九

<pb:KR4d0082_WYG_030-1a>
欽定四庫全書
　欒城集巻三十
　　　　　　　　　　　　　宋　蘓轍　撰
　西掖告詞五十九首
　　姚勔宗正丞
勑具官某進取之士志於功名不得㢘退靖重之人以
鎮之則往而不返流以成俗朕方博求賢儁以助成治
道聞爾淡於榮利未老而歸宴居丘園稱道不亂是以
<pb:KR4d0082_WYG_030-1b>
擢丞宗正以風勵天下勉從弓旌之命使士大夫知篤
行之貴可
　　林希湖州周之純宣州沈季長秀州
勑具官某等江浙之間山川民物之勝有唐臺省之士
求守其地有不可得者矣今兹士大夫重内而輕外胙
之千里之社或缺然不滿其意此豈朕不泄邇不忘逺
之意哉以爾希蚤與從官文學足用之純昔嘗奉使才
幹有聞季長乆於滯淹風力不替朕惟吳郡宣城嘉禾
<pb:KR4d0082_WYG_030-2a>
三郡之富思得才者付之吏民勉究乃心毋以内外為
髙下之意民苟安汝朕不汝遺可
　　李傑梓州提刑陳鵬運判
勑具官某等東蜀諸郡頃以西南夷之亂輸輓供億民
不堪命朕既寛而養之疲瘵未復而春夏繼旱有艱食
之憂是以刺舉之吏其選尤急以爾傑頃參使事乆勞
於職習知其故以爾鵬生於其鄉長為之吏詳其得失
故使傑察其刑鵬佐其漕朕於逺人所以念之者至矣
<pb:KR4d0082_WYG_030-2b>
推予此心各勉於治可
　　吕陶京西運副上官均比部員外郎
勑具官某等士任言責則無官守以言取人而不試以
事朕以為未也昔漢宣帝以諫大夫通政事者補郡國
守相而唐世御史與尚書郎相出入也盖前世之所以
用人者至矣今陶由殿中擢與七人之列而均以監察
遷為副端之重其為朕明是非辨邪正者多矣其以陶
刺舉許洛諸郡而以均校計出納諸籍苟試之以事而
<pb:KR4d0082_WYG_030-3a>
人無間言焉則才可見矣可
　　史宗範知涇州
勑具官某安定雖非極邊而聚糧訓兵為疆埸之重所
賴者多矣爾厯試諸郡治辦之聲達於朝廷是以召之
江淮優佚之邦付之金革備禦之地勉修厥政綏懐兵
民而撫循將佐以稱予選任之意可
　　黄慶基鴻臚丞
勑具官某鴻臚之於諸寺號為少事矣然皆朝廷所以
<pb:KR4d0082_WYG_030-3b>
長育人材之地未嘗妄授也爾通守南邦盖未嘗求而
選擢自至其克自奮勵使天下信吾用人之公非苟然
而已也可
　　張峋户部員外郎錢長卿刑部員外郎
勑具官某等六卿之屬其切於民事者地官制其衣食
而秋官治其生死有非其人或受其病以爾峋將漕右
輔民不告勞長卿司計中臺事不失統是用以時進之
俾佐二部夫職日以髙則責日以重惟能以遷為憂而
<pb:KR4d0082_WYG_030-4a>
不以為喜則職事舉矣可
　　大名府驍武第一指揮都虞侯楊政等七人可並
　　　左右侍禁
勑具官某等承平既乆貔虎之士以嵗月為勞坐致好
爵既登仕籍復從吏治惟㢘與慎可以安受寵禄可
　　韓維守本官資政殿學士知鄧州
勑朕承祖宗之丕業訪求黎老與共國事矧復裕陵藩
邸之舊父兄世臣之餘民望所依朕何敢後然而華髮
<pb:KR4d0082_WYG_030-4b>
在御有賢勞之嗟旅力既愆以出守為樂進退之際禮
義存焉具官某頃以耆艾恬於燕閒召寘邇英賴其勸
講之助擢居黄闥付以議論之權任寄方深嵗月未㡬
惟廊廟有日昃之務而方州存卧治之風眷南陽之大
邦本故鄉之近地仍還舊職以示往恩尚俾中外之臣
知予終始之意思永終譽克綏厥心可
　　李士京將作丞余中軍器丞
勑具官某等匠事之不可廢與戎備之不可㤀其職均
<pb:KR4d0082_WYG_030-5a>
耳以親為嫌法所當避往祗新命率職無怠可
　　劉務誠三班奉職
勑具官某爾自宣猷改𨽻奉常嵗月滋乆勤亦至矣錫
爾好爵勉於㢘節以安寵禄可
　　王衮知兖州
勑具官某吏道以律令為師然讀其書誦其數而不知
所以行之未足與言治也爾明習三尺出守列郡臨長
吏民知弛張之方有循良之譽急於親養来請鄉邦朕
<pb:KR4d0082_WYG_030-5b>
不爾違以勸能吏祗服休命益勉無怠可
　　馮宗道遥郡刺史
勑朕嚴内外之分飭左右之戒是以近習之臣雖才智
敏強見於内廷而外無知者具官某蚤䝉器使薦經事
任出入諸道靖而不煩比縁積勞之乆擢參後省之秘
而重慎祗肅有加於前宜因寄資之崇益以閲月之效
佩之郡印以寵貂冠勵爾在公清我禁闥可
　　胡田(先以宫苑副使知誠/州改為軍除為知軍)
<pb:KR4d0082_WYG_030-6a>
勑某沅誠皆南邊新郡而誠之於沅地不能半官吏兵
丁餽餉勞止比因有司之請易以軍壘之稱爾因領舊
治以撫逺民均為長吏毋以名號之殊為輕重之意可
　　陳安石知襄州
勑襄陽古都㑹也山河雄勝居楚越之上游風俗剽悍
兼雍洛之餘習在戰國為用武之地方承平為無事之
國牧守之勝圖牒具在具官某起自世族華髮一心試
之中外清節可紀比者解印西土持節南陽坐席未温
<pb:KR4d0082_WYG_030-6b>
捧詔入覲眷荆州之重地方守臣之闕人匪為爾私將
適民望勉圖安静之術思繼循良之風可
　　孫懐用知寧化軍郝逢知岢嵐軍
勑具官某等嵐谷固軍皆樓煩之故地民事雖簡而邊
政為重守土之吏必慎所付爾等咸以選任習於疆場
之政惟恩與信可以附吾民而服隣國勉思訓言無怠
於事可
　　王悆光禄寺丞
<pb:KR4d0082_WYG_030-7a>
勑某政無大小以得人為重雖復膳羞之末足效才否
之實爾乆試於外而来居此勉修厥職毋忝朕命可
　　姚勔秘書丞
勑具官某爾以清節懿行聞於鄉黨公卿譽者交至於
前乃者擢丞宗正實刋玉牒顧惟東觀之重號為衆材
之委往服厥職益懋乃徳以稱予待爾之意可
　　蒲宗閔知興元府史宗範知廬州
勑具官某等漢中蜀之大都而合&KR0962;楚之奥壤守臣之
<pb:KR4d0082_WYG_030-7b>
選不在有司以爾宗閔入治郎曹出將使指以爾宗範
踐歴藩屏宜於吏民因其已試之效付以共理之柄往
祗厥服俾二郡之民被愷悌之政以助予治可
　　林顔權知泉州
勑某禄廩之給官有常日爾奉使於外而取逾於法以
致人言將何以率勵羣吏責之㢘節乎宜罷所領假守
方州祗服寛憲修省無怠可
　　孔平仲太常博士
<pb:KR4d0082_WYG_030-8a>
勑具官某刑政之得失衆人知之然其所興壊止於其
事而己禮樂之得失視之未必見也而治忽之端或自
是起故朕於奉常之官擇之必慎用之亦速爾以儒術
精博吏治通敏以在兹選其克為朕别嫌明微以詔爾
長俾上下内外不愆于舊章則爾職舉矣可
　　西蕃首領温溪心心牟欽氊二人並除化外州團
　　　練
勑具官某等天之於人善惡必報朕上法天道以爵命
<pb:KR4d0082_WYG_030-8b>
四方有能忠勤必保富貴爾等才雄諸部心奉本朝審
於禍福之原明於逆順之理團兵寵秩盖旌守節之堅絶
等異恩當竢成功之報可
　　鄭佾知單州
勑某公卿之世有列於朝不患不用而患不立爾名臣
之後以詞藝自奮入佐卿寺出典藩服由河内領單父
恩亦厚矣毋忝乃祖勉思所以報者可
　　孫之敏知雍丘楊瓌寳知咸平
<pb:KR4d0082_WYG_030-9a>
勑某等畿邑大夫古所謂内諸侯也仰有朝廷俯有吏
民善惡之効朝夕可見以爾之敏家世名臣才頴自著
以爾瓌寳宦學歴嵗志節不回試以鄉遂之民將觀政
事之實在邦必達爾尚勉之可
　　許懋右司郎中
勑某萬㡬出納萃於中臺詔敇稽停文案壅滯自唐貞
觀之盛而患之矣矧今俗弊政煩實倍前世雖上有管
轄而郎不得人罔與共濟以爾奮自周行亟更劇務強
<pb:KR4d0082_WYG_030-9b>
敏樂易所至有成是以召自南服還領右部尚能體予
不次之舉勉盡匪躬之節虛位以竢爾其欽哉可
　　陳軒主客郎中
勑某春官之屬皆郎之清選也爾昔以文藝發身名在
甲乙中以靖退補外安於遐逖還朝已乆素守不逾今
典祠溢員而司藩虛位祗服朕命往勤厥官可
　　豐稷殿中侍御史
勑具官某孔子稱有徳者必有言徳之無素而言以為
<pb:KR4d0082_WYG_030-10a>
責則言有失當而聴者惑矣爾昔為御史不得其言而
去出使諸道入居郎曹端良之聲予有聞焉其尚一乃
心時有徳言来告俾予一人獲聴徳之助可
　　陳知晦蔡州簽判
勑具官某五世舊臣百年遺老求之於時盖無㡬矣今
其子弟官於四方左右莫與為養大臣来告惻焉疚懐
以爾篤於孝弟服勤無斁雖從事汝南疑於左遷而朝
夕之奉實惟汝志可
<pb:KR4d0082_WYG_030-10b>
　　向宗旦司農少卿
勑具官某司農掌倉庾委積舟楫苑囿之政令以時行
視吏卒因其勤惰而正其黜陟盖亦勞矣異時二卿共
事猶或不給今萃于一安得不告勞乎爾以世家之盛
兼外戚之寵而仕由科舉官有風迹往為之少俾羣司
競勸衆務咸舉以稱朕命可
　　侯利建京東漕井亮采河東漕
勑具官某等齊魯之富甲於四方而連嵗水旱民艱於
<pb:KR4d0082_WYG_030-11a>
食盗賊將起汾晉之貧甚於西邊而逮秋豐成粒米狼
戾收歛為急朕思得良使者以濟二方之宜以爾利建
忠節強勁安靖不擾以爾亮采才力敏濟察舉有方卓
然已試之效庶㡬諸道之選往祗厥服使民食無匱
而邊儲有繼此予所以命汝意也可
　　馬城湖北憲
勑某爾轉漕汾晉之間以羡補不足歴年于兹亦既勞
矣荆楚雖逺而庶獄之治方漕為簡其克清心慎聴使
<pb:KR4d0082_WYG_030-11b>
江漢之間無寃愬之民以答恩寵可
　　林積知福州
勑某長樂大藩七閩之冠衣冠之盛甲於東南工商之
饒利盡山海然以地狹故民多不足俗巧故吏或不稱
爾既生於其鄉長習為政歴試列郡服勞諸卿今予命
爾懐組而歸非獨觀榮於故鄉盖將責實於来效可
　　朱服權發遣泉州
勑某爾昔嘗備左右史矣出蒞京口于今再朞朕比以
<pb:KR4d0082_WYG_030-12a>
常法遷爾長樂而有司言爾事親不謹為吏不職朕方
以恕臨物不忍究也清源大府往為假守内飾孝弟之
行外循律令之禁日夜不忘庶免来咎可
　　林顔知濠州
勑某汝奉使閩越不聞令譽而臨財弗慎以致煩言朕
因其悔過待以寛憲而公議不置封章繼聞濠雖小邦
有民與社服我恩貸勿㤀省循可
　　令毣以率府率講書授通直郎
<pb:KR4d0082_WYG_030-12b>
勑某先皇帝厚於宗室勉以為善有能通於經術率常
試以吏事爾誦習典謨明其義訓往服通籍之寵以為
維城之勸可
　　張崈古知登州
勑某文登濱海有邊防之責士出守其地非選不授爾
服勤南宫以積勞而往勉自修飭無忝眀命可
　　高遵易改知全州
勑某黔南雖逺而任寄為重爾以親往憚於嶮艱改命
<pb:KR4d0082_WYG_030-13a>
清湘以安禄養孝治之篤豈惟爾私可
　　何琬工部郎中
勑某昔漢宣帝信賞必罰綜核名實至於技巧工匠器
械元成之間鮮復能及永惟熈寧元豐之政其微見於
百工之事與漢宣比朕雖繼之以恭儉而至於練精之
功其可㤀之爾歴使諸道吏能有聞入賛冬官勵精庶
務勉循舊章以毋失其故可
　　崔公度知潁州
<pb:KR4d0082_WYG_030-13b>
勑某汝隂土沃民夥有魚稻之饒而訟訴之煩亦倍他
郡守得其人則湖山之勝足以為樂苟非其人犴獄煩
多日不遑給爾蚤以文詞備選更踐吏事亦云乆矣勉
勤政事毋為潁俗所撓以稱朕命可
　　黄祹知賓州錢師孟知横州
勑具官某等嶺南諸郡土曠民稀而宻邇夷落以疆場
之政為重故守土之吏常選於右府以爾祹仕至通籍
而帥臣任以軍政以爾師孟雖為勇爵而習於文法之
<pb:KR4d0082_WYG_030-14a>
治安城寧浦有民有兵其先為安靖以待外侮知予所
以命爾之意可
　　石景略可宣徳郎
勑具官某朝廷因唐之故以六曹寺監綱紀百執事之
治凡祖宗法令之舊合散出入有司有不能知者是以
分命近臣條析為書於兹歴年爾與有勞焉功雖未究
而考應於格舉自縣令寘之通階毋郡邑之勞而被斯
寵爾其勉之可
<pb:KR4d0082_WYG_030-14b>
　　范純禮發運副使
勑具官某慶歴名臣莫如文正之賢者朕訪其後人寘
之於朝如見遺老以爾慎靖而文肅恪而通能世其家
是以擢於文昌之要付以禮樂之事而乃畏避權寵自
嫌閥閲東南漕事國用之根本任人之重朝廷難之均
通有無以實中都非特私請之便實亦當今之急也可
　　張汝賢右司郎中
勑某東南都漕出納財賦㡬半天下左右都司綜執綱
<pb:KR4d0082_WYG_030-15a>
紀與聞治要雖有内外之異而用人之慎其選維均爾
比自文昌出總饋運治辦之稱朕用嘉之還爾舊司益
勉毋怠以稱朕委寄之重可
　　韓宗道太府少卿朱光庭太常少卿
勑某等西漢之治以九卿為重隋唐以来政在中臺則
寺監之事盖無㡬矣然至於奉常司府禮樂財賦之所
在用人之慎初無聞焉宗道奮於世族之良練達政治
之要光庭比自諫諍之列出佐綱轄之司而皆敦朴自
<pb:KR4d0082_WYG_030-15b>
守才力有聞擢居二寺之重益觀歴試之效深自勉勵
以究成功可
　　李之純寳文閣直學士知成都府
勑蜀雖嶮逺而民習禮義易與為善難與為非一遇循
良懐之沒齒少加虐政病不自申昔張詠出守方兵革
之後撫之以義民欣戴之趙抃奉使方泰侈之餘節之
以禮民安樂之及其復来吏民驩呼唯恐其去得失之
效昭然著明具官某性本靖深政實寛厚處東南苗役
<pb:KR4d0082_WYG_030-16a>
之際簡以易從當西南征伐之衝安而弗擾遺澤猶在
父老知之是以改重職於西清付遺黎於右蜀勉因舊
治追繼前人毋使張趙之賢獨專巴漢之譽可
　　廖正乙秘書省正字
勑某朕登延儁良策之翰林爾推言往古以及當世挺
然不回朕甚嘉之東觀圖書之府挟冊考義游於其間
者皆士之選也爾往講習道藝長育才幹敦業以待舉
吾於養士亦厚矣勉於問學思所以成之可
<pb:KR4d0082_WYG_030-16b>
　　劉舜卿加遥郡團練馬軍都虞候
勑朕臨御華夷不求功伐本欲屈已以安衆故務柔逺
而息民蠢彼屬羌夙號逋㓂誘䧟思立得罪先朝置而
不誅冀其改過乃敢結連西夏攻圍南川竊據邊城窺
伺便利天奪其魄無復畏忌之心人嫉其奸思致殄殱
之勇時予良帥集此膚公具官某學通詩書才任斧鉞
静而知變勇且有謀至則避其鋭鋒去則攻其不備臨
洮堅壘破不崇朝講珠長橋殘於一炬元惡授首種羌
<pb:KR4d0082_WYG_030-17a>
震驚折馘執俘恩既均於諸將發蹤指示賞不可以逾
時宜錫州團之名仍遷軍候之職河湟遺種未忘反側
之心帷幄深謀當審恩威之用勉思全勝以究前功可
　　游思雄改奉議郎陕西運判賜緋
勑某伐叛柔服朝廷之大義避實擊虛將帥之成筭爾
出使西鄙灼知虜情能宣朝論之詳以助元戎之决縳
致首惡壊其宻謀諸羌震驚邊吏增氣遂以文史之舊
與有干戈之功増秩易章未足為寵奉使將漕益觀厥
<pb:KR4d0082_WYG_030-17b>
成予欲戢兵固所望於爾者兵利乘隙豈可以為常哉
可
　　廖正古通判滄州
勑具官某景城負海帶河為一都㑹養兵備邊任兼將
帥當得才士往為之佐爾昔為小官疾奸除惡以能名
聞祗服寵命勉思所以為報可
　　龎元英鴻臚少卿
勑某朕嘉祖宗將相之臣有徳于朝有勞于邊訪其後
<pb:KR4d0082_WYG_030-18a>
人長育成就以勸勵百辟矧爾風力強濟出入有聞贊
導國容職髙而事寡兹朕所以追寵先正之意爾往勉
之可
　　張琬知秀州
勑某有司進退多士必以資考為之銓次爾入官雖乆
而法當為邑擢守嘉禾出於異恩其克臨民以寛勿為
苛亟馭吏以嚴勿為姑息思所以答奬用之意可
　　曽孝序通判莫州
<pb:KR4d0082_WYG_030-18b>
勑某河決而西北方並塞之地頻年水災民艱於食爾
以才選往貳守事其思所以均通有無疏導堙塞使吾
邊民免於流徙之患則吾爾嘉可
　　劉言可内殿崇班
勑某爾章獻外家子生於紈綺而能勉自飭勵以成淑
均之行選與宗姻既縁華族特増美秩兹有舊章益務
自修以永終譽可
　　張峋户部員外郎改户部郎中
<pb:KR4d0082_WYG_030-19a>
勑具官某爾既出使近部入賛民曹其為屬任均矣然
猶以資考之異别中外之名用人之慎國有常典益勉
於事以觀成功可
　　韓緒等(西賊攻圍鎮戎軍南川寨等處緒等戰守/有勞或復傷中韓緒韓進轉二官楊吉池)
　　　(評趙說臧遜/各轉一官)
勑韓緒等夏戎背恩侵我疆場犬羊之羣遍滿川谷諸
將戮力清野以須或斬馘酋豪折其凶氣或堅完壁壘
保我烝徒雖矢刃夷傷而忠節彌壯遂使醜類奪氣引
<pb:KR4d0082_WYG_030-19b>
兵遁還得不償費無以復令其下論功行賞國有舊章
疇其勞能増其爵秩朕既無徳不報爾尚勉於立功可
　　蕃官黨令征攬哥趙令京覃恩改官
勑某等朕嗣守丕業凡在臣庶罔有内外咸欲先之以
恩而後責其所報爾等守在蕃服世篤忠勤朕不以逺
故遺爾増秩賜邑與朝臣比勉思自効以答恩寵可
　　顧臨再授給事中
勑朕歴觀多士惟有實者可以乆用而不見其敗若夫
<pb:KR4d0082_WYG_030-20a>
無實之人朝為端良而暮入於邪具官某質重而文不
阿世俗比從將漕擢寘東臺封駁之風震竦朝聴旋以
河漳之害出使趙魏之衝而直聲在人公議所惜因其
入奏俾復舊司勿改平日之心審察未行之政朕有過
舉不憚改為苟無布於四方害及民物則朕為有知人
之哲爾亦有常徳之譽矣可無勉哉可
　　孔文仲中書舎人
勑政令之出公卿為朕行之而臺諫為朕言之方其未
<pb:KR4d0082_WYG_030-20b>
行内史舎人得聞其議與其既行而後言孰與未行而
議之哉具官某蚤以直言鋪陳治要流落雖乆氣節不
衰比自右史遷長諫列朕審聴其言未嘗吐剛茹柔慨
然有仲山之節是以擢寘西掖試以代言夫文墨雍容
既爾舊學論思宻勿毋替前勞可
　　張頡待制河北都運
勑河決累年隄防未立西山諸水汗漫無歸屬此秋霖
鞠為汙澤朕北顧之念寤寐不㤀雖振廩己行而宿麥
<pb:KR4d0082_WYG_030-21a>
未廣欲使斯民無艱食流亡之患要在使者有愛人惻
怛之誠具官某蚤分刺舉之權旋委方州之重以勤勞
乆次之選居出納右部之繁趙魏之憂宜任其責農桑
之政勉盡所宜特加延閣之華以重外臺之寄可
　
　
　
　
<pb:KR4d0082_WYG_030-21b>
　
　
　
　
　
　
　
　欒城集巻三十

<pb:KR4d0082_WYG_031-1a>
欽定四庫全書
　欒城集卷三十一
　　　　　　　　　　　　　宋　蘓轍　撰
　西掖告詞五十一首
　　太皇太后三代
　　　曽祖瓊魏王
勑朕祗事東朝朝夕咨焉以從政乃者躬見上帝升侑
神考克以𦕈躬率行盛禮思所以仰報於慈訓謂莫如
<pb:KR4d0082_WYG_031-1b>
追寵其先人太皇太后曽祖某蚤事章聖蔚為名臣智
勇冠時忠勤沒世决策澶淵之役卒致匈奴之和勲列
鼎彛慶鍾任姒賦政帷幄澤被海隅家傳異姓之王誓
堅帶礪恩加千里之國昭示子孫其尚有知服此休命
可
　　　曽祖母李氏燕國
勑朕嗣守鴻圖初見上帝推衍天澤丕冐海涯矧惟文
母之家尊為外戚之冠恩自近始寵無與倫太皇太后
<pb:KR4d0082_WYG_031-2a>
曽祖母某氏蘋藻之儀敬而不瀆珩璜之節動必以時
作嬪大家肇錫餘慶宜新湯沐之奉以追窀穸之榮音
徽永存尚克嘉此可
　　　曽祖母李氏韓國
勑和熹之慶兆自高宻外奮武功中篤淳行閨門之風
比隆儒者維我聖母鍾慶烈武積累之厚追配古人宜
其室家並受光寵太皇太后曽祖母某氏夙被女訓有
鵲巢之風能使君子成羔羊之行德配圖史福流子孫肆
<pb:KR4d0082_WYG_031-2b>
予熈事之成宜錫大邦之寵服我新命賁爾舊阡可
　　　祖繼隆楚王
勑朕惟祖宗功臣能父子相繼勲業不墜者惟曹氏高
氏克顯於世而皆篤生聖女輔成二宗之内治今予神
母實親庶政均覆内外是用寵其先人以慰慈心太皇
太后祖某武力自奮家聲益茂出擁旄節入董環衛與
漢辛氏武賢慶忌唐李氏西平大涼較長絜大罔有慙
徳兹予大享于合宫思與懿戚共享其福大邦名城爾
<pb:KR4d0082_WYG_031-3a>
實宜之肇封荆楚以福爾後可
　　　祖母康氏魯國
勑古之命婦貴從其夫維克有後則以其子矧予天下
之母内極三世之尊可無追崇助我孝治太皇太后祖
母某氏育徳名族作嬪大邦象服之盛配徳於山河彤
管之嚴比潔於圭璧比列荆河之壤追賚九泉徙封少
昊之墟益彰異數追逺之厚予何吝焉可
　　　祖母郭氏豫國
<pb:KR4d0082_WYG_031-3b>
勑朕於舊勲之家無所不厚矧維坤徳之重恩何以加
内殫孝敬之深心庶㡬慈仁之一喜比縁大賚思極追
榮太皇太后祖母某氏保傅不勤宗族稱善姑章安其
能養子孫法之不忘兹用推恵澤於總章易隆名於大
國漏泉之慶尚克享之可
　　　祖母全氏秦國
勑朕篤於奉天禮極嚴父思其志意莫如念母之深寵
其祖先尚有追封之典太皇太后祖母某氏婦徳成於
<pb:KR4d0082_WYG_031-4a>
早嵗母儀著於當年宜其室家施及宗黨鳲鳩懐均一
之性翬翟見委蛇之容沒而不忘易舊封於西土傳之
罔極告新命於宗祧可
　　　父遵甫唐王
勑髙宻之仁其報在訓汾陽之功其報在曖維其子孫
不能専有其福實生聖女以母天下漢唐之盛曠無與
倫太皇太后父遵甫魏王之孫而楚王之子也生而富
貴動由禮義才甚髙而不試徳雖隠而自彰命之不融
<pb:KR4d0082_WYG_031-4b>
中道而殞祚我神母實代天工厚徳載於三朝貴名髙
於十亂仁民愛物每以生靈而為心克已復禮深惡外
家之太盛臨御期嵗遂安四方和熹才有餘而徳不充
懿安福至厚而功不著欲報之徳不知所從兹予祀帝
於總章大霈龎恩於海㝢追崇之典所不敢忘改封堯
都增寵家廟可
　　　母曹氏吳國
勑朕以四海之富為二宫之養猶朝夕歉然以為未足
<pb:KR4d0082_WYG_031-5a>
推予此心以知聖母追逺之念罔有窮已謂將成就其
美莫如褒顯其先太皇太后母某氏生於功臣之家綽
有女士之徳恭儉㢘退孝友慈祥實生太任作合英祖
方其造舟以迎于渭教成而結其褵母育四方二紀于
是君臨百辟期年有成推迹本源安可㤀報改封南國
以賁九泉庶乎有知服我新命可
　　　母李氏秦漢國
勑尊之而欲其貴愛之而欲其富聖人非私其親也情
<pb:KR4d0082_WYG_031-5b>
之所厚禮有必然眷予外戚之小君蚤與唐國之内治
恩寵之異中外莫先太皇太后母某氏奕世簮裳生知
法度鵲巢無愧於居室麟趾自致於多賢愛均七子之
仁養及中宫之貴迨此臨軒之日方其授几之辰化被
族人貴震海内疏封二國盖近世之罕聞壽考百年均
本朝之多福可
　　皇太后三代
　　　曽祖敏中申王
<pb:KR4d0082_WYG_031-6a>
勑昔我皇祖光宅天下求賢以自輔一時公相皆世之
豪傑子孫顯榮歴世不墜篤生淑女作配皇極究觀本
源盖非一日之積也皇太后曽祖某光大篤實真漢相
之風富貴壽考有天人之福畫像原廟銘功太常方均
慶於合宫宜易封於成國服我休命祚爾後昆可
　　　曽祖母梁氏魏國
勑朕親祀合宫仰以陟配昭考追文王之典俛以大賚
臣工侈上帝之福眷予母族之重實居戚里之崇豈無
<pb:KR4d0082_WYG_031-6b>
異恩以廣慈念皇太后曽祖母某氏静而守禮存江漢
之風動必有儀儼山河之象徳洽宗黨慶流子孫疏封
有唐于今歴嵗肇新畢萬之國以寵向氏之祧可
　　　曽祖母張氏魯國
勑昔向氏之祖位列丞弼世方平寧在位正直有羔羊
之風退食委蛇本鵲巢之致積是懿徳逮其曽孫嬪子
有虞遂母天下寵光所被中外莫加皇太后曽祖母某
氏躬服孝慈動由禮義其歸以百兩之衆其貴有六珈
<pb:KR4d0082_WYG_031-7a>
之儀壽雖止於中身慶實鍾於来裔推予享帝之賚錫
以保魯之封尚克有知服此休命可
　　　曽祖母宋氏楚國
勑朕躬享昊天升侑神考外推嚴父之教内懷將母之
誠厚撫其家追王厥祖下迨閨幃之懿咸加封爵之崇
躬孝帥民朕無所愧皇太后曽祖母某氏嚴於正家動
必由禮采蘩以共公侯之事親桑以致衮冕之華藹然
令猷克光来葉肇新封於荆楚告休命於烝嘗尚克有知
<pb:KR4d0082_WYG_031-7b>
膺此異數可
　　　曽祖母王氏陳國
勑朕尊尊以教敬親親以教愛非予戚里之舊孰能兼
受斯禮皇太后曽祖母某氏毓徳柔嘉執禮嚴靖服膺
保傅之教究知臣妾之勤内無怨言家有餘慶循致坤
元之福遂正母儀之尊方毖祀於總章既大賚於寰海
易爾句踐之國錫以太昊之墟恩寵有加永世無墜可
　　　祖傅亮榮王
<pb:KR4d0082_WYG_031-8a>
勑爵為上公周制也王以異姓漢法也朕兼采周漢之
舊以寵親賢之家因大享之告成錫異恩而追逺皇太
后祖某故相之子生而顯榮躬蹈儒者之風行無世禄
之過積累之厚下迨子孫褒寵之優肇建邦邑因其奄
受北國之命寵以劒立南面之尊朕將以慰母心爾亦
世享廟祀可
　　　祖母吳氏越國
勑申王諸子皆列貴仕榮國不耀中止郎官濳徳之深
<pb:KR4d0082_WYG_031-8b>
其報在後及孫而顯母儀天下徳澤流衍室家光榮皇
太后祖母某氏珪璋之行著於族人蘋藻之恭宜于祖
考貴始封邑恩錫有邦兹因總章之祀推廣隆祐之孝
裂㑹稽之奥壤増湯沐之舊封尚克有知服我休命可
　　　父經周王
勑申伯之徳參於周召之間禇公之賢載於王謝之列
恩非専於戚里名自顯於搢紳今予外家庶㡬前烈皇
太后父某絶出世胄交友儒林休聲藹然多福自至卧
<pb:KR4d0082_WYG_031-9a>
淮陽之近輔表東海之雄藩清浄不煩得承流之要忠
悃深至有入告之常壽止中身慶在隆祐兹因嚴父之
祭起予念母之心大啟周南之封以慰宫中之孝國有
常典匪予所私可
　　　母李氏豫國
勑先皇帝刑于室家以御于天下非獨外有輔佐而中
宫之懿實與有勞煥乎四徳之充豈惟一世之積皇太
后母某氏敦閲圖史服勞組紃肅雍娣姒之間祗敬姑
<pb:KR4d0082_WYG_031-9b>
章之奉誕生淑女之淵穆不及君子之榮華初建長秋
閔追榮之已逺繼開隆祐知餘慶之方遐乃者熈事告
成龎恩廣被肇錫荆河之國以新脂澤之田賁于九原
嘉此休命可
　　　母張氏冀國
勑朕聞後庭以徳進則外戚以福終周之任姒既克保
其國而漢之薄竇亦能全其家至哉坤元實相内治宜
爾外家之慶仰同帝室之休皇太后母某氏性稟淑均
<pb:KR4d0082_WYG_031-10a>
徳推靖慎因豫國治家之遺迹迨慈徽毓徳於妙年命
之不融乃止中壽比縁&KR0034;祀啟湯沐於堯都錫以命書
賁烝嘗於家廟漏泉之澤奕世不忘可
　　　皇伯世儔贈奉國軍節度觀察留後追封奉化
　　　&KR0511;公
勑唐之藩郡以留後為重周之列國以諸公為貴國朝
兼用古制外以待將帥之功内以優宗室之懿非此二
者未嘗授焉具官某貴而能降富而不盈孝弟之美著
<pb:KR4d0082_WYG_031-10b>
於親黨儼恪之容見於朝㑹没身不試遺範不忘寵加
兩使之貳優以五等之貴魂而有知嘉此休命可
　　　越國賢恵長公主追封大長公主
勑王姬之貴而能執婦道以成肅雍之美朕嘗聞召南
唐棣之詩矣永惟皇祖之慶篤生淑女之賢賦命不融
中道而沒哀榮之典兹何敢忘故越國賢恵長公主襲
寵宫庭生知禮義儀降王后有車服之崇徳配君子稱
室家之懿逮兹享帝之澤推予尊祖之誠大長之稱寵
<pb:KR4d0082_WYG_031-11a>
榮斯極追錫成命以賁九泉可
　　　世繁贈安武軍留後追封信都郡公
勑留後之權均於元帥郡公之爵貴於諸侯國朝兼采
周唐之舊官以為親賢之異數慎終追逺斯極哀榮具
官某生於富貴之中綽有縉紳之度行已以禮好善不
衰朕篤於合族之仁嘉爾終身之善錫之好爵胙以大
邦仰増族黨之華俯為窀穸之耀可
　　　唐俛(蓬溪簿於瀘州隨軍部夫/入界瘴死贈梓州録參)
<pb:KR4d0082_WYG_031-11b>
勑具官某乃者師征瀘戎爾與在行瘴癘為虐往而不
返朝廷追録勤勞不遺細大特加督郵之贈以易賻布
之禮孝子之請予何忍違可
　　　克賢贈奉國軍兩使留後封奉化&KR0511;公
勑生於富貴而成於禮義克自抑畏以沒其身不有寵
榮何以為勸具官某宗黨稱孝朝廷所賢肅雍右衛之
華捍禦遥州之重賦命不淑中道云亡匍匐之恩情何
極已哀榮之典國有故常可
<pb:KR4d0082_WYG_031-12a>
　　　士覯贈左領軍衛將軍
勑具官某宗室之良生而不試沒而無述則為善者何
勸焉爾以孝弟忠信紀於族黨贈之諸衛之秩以表平
生之賢魂而有知嘉此休命可
　　安燾三代妻
　　　曽祖
勑朕方恭黙思道垂拱責成乃者大享合宫陟配聖考
躬執珪幣敬逆神休奉璋峩峩皆先朝之舊降福簡簡
<pb:KR4d0082_WYG_031-12b>
告純嘏之豐朕弗敢專用廣其施具官某曽祖某懷抱
美志浮沉人間孝弟篤於父兄忠信驗於朋友天道不
謟報在子孫人爵自髙寵極師保朕命不替世世賴之
可
　　　曽祖母
勑朕嚴父配天以教天下之孝肆𤯝及物以廣上帝之
仁顧予左右丞弼之良咸有肅雍顯相之助既寵榮其
祖禰復追賚其室家具官某曽祖母某氏蘋蘩之儀敬
<pb:KR4d0082_WYG_031-13a>
而不瀆珩璜之節動必以時休聲藹然後世追誦宜錫
召公之社以寵安氏之祧尚克有知服我休命可
　　　祖
勑天之於人無徳不報凡今卿士大夫有立於朝尊寵
於世者皆其先人積累之厚兹朕既奉神考以配上帝
尊親之極誠禮兼盡思與羣公推廣斯義以致其孝具
官某祖某才甚長而不試徳乆晦而自彰身雖屈於當
年善終表於来世三師極品焜耀縉紳之間九原有知
<pb:KR4d0082_WYG_031-13b>
寵綏存歿之地可
　　　祖母李氏
勑古之命婦貴從其夫惟克有後乃以其子矧予本兵
之地實總㡬事之煩乃者大享合宫相予肆祀義無不
答禮有追崇具官某祖母李氏性本柔嘉行稱純潔婦
徳成於雍穆母儀備於慈仁胙以少昊之墟易其叔鐸
之土服我休命宜爾後人可
　　　祖母齊氏
<pb:KR4d0082_WYG_031-14a>
勑古之命婦貴從其夫惟克有後乃以其子矧予本兵
之地實總㡬事之煩乃者大享合宫相予肆祀義無不
答禮有追崇具官某祖母齊氏恭順以恵女師慈儉以
奉君子閨門從而有禮子孫賴以多賢上蔡之封歴年
於是大名之壤開國惟新寵以密章賁爾家廟可
　　　父
勑士之修身行義不顯於國必顯於鄉黨故其乘時得
志不在其身必在其子孫謂天難忱於事可考具官某
<pb:KR4d0082_WYG_031-14b>
父某樂於濳晦不求聞知推良心以與人抱長才而不
試安輿就養遍歴於方州西府宴閑薦移於嵗月錫之
好爵以裕予心服我寵章益介眉壽可
　　　母張氏
勑士大夫義隆於顯親恩深於念母追劬勞之罔極悼
寵禄之無施兹予毖祀於總章大霈龎恩於海縣思廣
吾孝以即爾心具官某母張氏靖而有禮勤於治家空
傳四徳之名不待千鍾之養寵加異數以慰終天爵無
<pb:KR4d0082_WYG_031-15a>
異於生榮地莫加於韓樂服我休命子孫不忘可
　　　母王氏
勑朕惟左右之臣家有父母之養自公退食朝夕侍側
以盡人子之願者方今一人而已總章之慶恩被遐逺
封爵之厚予何愛焉具官某母王氏居不忘敬行必由
禮手治蘋藻躬執組紃老而不衰足以為法宜錫三秦
之壤以為一族之華壽考且寧祗服朕命可
　　　妻
<pb:KR4d0082_WYG_031-15b>
勑朕初見上帝嚴配文考公卿駿奔来相熈事工祝致
告均錫純休朕不敢專思以迨下非獨身享其報亦使
家被其榮具官某妻某氏少長名家輔佐吉士烝嘗之
敬先祖是安膳服之宜宗族咸喜仁厚見於麟趾正直
發於羔羊宜増湯沐之封益耀笄珈之寵服我新命宜
爾家人可
　　李清臣三代妻
　　　曽祖
<pb:KR4d0082_WYG_031-16a>
勑朕方恭黙思道垂拱責成乃者大享合宫陟配聖考
躬執珪幣敬逆神休奉璋峩峩皆先朝之舊降福簡簡
告純嘏之豐朕弗敢專用廣其施具官某曽祖某迹晦
鄉黨徳如珪璋力行於方寸之間責報於百年之後子
孫之盛縉紳罕聞保傅之尊徳義為允服我休命宜爾
後昆可
　　　曽祖母尹氏
勑朕嚴父配天以教天下之孝肆𤯝及物以廣上帝之
<pb:KR4d0082_WYG_031-16b>
仁顧予左右丞弼之良咸有肅雍顯相之助既寵榮其
祖禰復追賚其室家具官某曽祖母某氏及其良人咸
有淳行孝敬稱於宗族福禄迨其子孫策名儁科與我
近輔肇啟伯禽之邑以為家廟之華其尚有知服寵無
斁可
　　　曽祖母周氏
勑朕嚴父配天以教天下之孝肆𤯝及物以廣上帝之
仁顧予左右丞弼之良咸有肅雝顯相之助既寵榮其
<pb:KR4d0082_WYG_031-17a>
祖禰復追賚其室家具官某曽祖母周氏珪璋之行著
于族人蘋藻之恭竭于嘗禘貴始封邑恩錫有邦肇從
申伯之封改食潞子之國服我休命以賁宗祧可
　　　祖父
勑天之於人無徳不報凡今卿士大夫有立於朝尊寵
於世者皆其先人積累之厚兹朕既奉神考以配上帝
尊親之極誠禮兼盡思與羣公推廣斯義以致其孝具
官某祖某修身正家而聲被於鄉黨居約履順而福流
<pb:KR4d0082_WYG_031-17b>
於子孫世有英才與聞大政寵列三師之貴祚隆十世
之餘錫之閔章以賁幽隧可
　　　祖母
勑古之命婦貴從其夫惟克有後乃以其子矧余中臺
之轄實總萬機之煩乃者大享合宫相予肆祀義無不
答禮有追崇具官某祖母某氏服勞組紃敦閲圖史祗
敬姑章之奉肅雍娣姒之歡中饋之儀風猷未替東國
之贈寵數有加賜之宻章賁爾廟祏可
<pb:KR4d0082_WYG_031-18a>
　　　父
勑士之修身行義不顯於國必顯於鄉黨故其乘時得
志不在其身必在其子孫謂天難忱於事可攷具官某
父某隠而不試乆乃自彰孝弟隆於父兄忠信驗於朋
友是亦為政人無間言由其教子之嚴為我得臣之助
比推恩於秋享増峻秩於師垣追賁九原尚克嘉此可
　　　母
勑士大夫義隆於顯親恩深於念母追劬勞之罔極悼
<pb:KR4d0082_WYG_031-18b>
寵禄之無施兹予毖祀於總章大霈龎恩於海縣思廣
吾孝以慰爾心具官某母某氏山河之容江漢其行夙
被女訓有鵲巢之風能使君子成羔羊之徳宜即鄉邦
之奥壤以為封國之美名服我寵章祚爾後嗣可
　　　妻
勑朕登用儁傑委任責成非獨厚以爵秩之華亦將盡
其室家之願乃者躬祀帝考大賚臣工封國迨於閨闈
世禄通於子弟朕於卿士實無愛焉具官某妻某氏生
<pb:KR4d0082_WYG_031-19a>
於名儒之家綽有女士之徳愛均諸子比鳲鳩之仁貴
以良人備翬翟之服肇錫山河之廣寵増湯沐之封宜
其家人服我休命可
　　范純仁三代
　　　曽祖
勑朕方恭黙思道垂拱責成乃者大享合宫陟配聖考
躬執珪幣敬逆神休奉璋峩峩皆先朝之舊降福簡簡
告純嘏之豐朕弗敢專用廣其施具官某曽祖某潜徳
<pb:KR4d0082_WYG_031-19b>
不耀餘慶自彰仁義之報不及其身功名之實灼見於
後極三師之貴既錫於寵名慰九原之知肇建於成國
可
　　　曽祖母
勑朕嚴父配天以教天下之孝肆𤯝及物以廣上帝之
仁顧予左右丞弼之良咸有肅雝顯相之助既寵榮其
祖禰復追賚其室家具官某曽祖母某氏幽閑之中率
禮不越共儉之素御家有常報在子孫世篤功烈肇錫
<pb:KR4d0082_WYG_031-20a>
韓侯之邑以為家廟之華其尚有知服寵無斁可
　　　祖
勑天之於人無徳不報凡今卿士大夫有立於朝尊寵
於世者皆其先人積累之厚兹朕既奉神考以配上帝
尊親之極誠禮兼盡思與羣公推廣斯義以致其孝具
官某祖某種徳之深稼而不穡發源之逺流則愈長偉
哉元子之賢繼以諸孫之盛廟食之乆盖未可量鄉國
之封肇新其舊可
<pb:KR4d0082_WYG_031-20b>
　　　祖母
勑古之命婦貴從其夫惟克有後乃以其子矧予本兵
之要實總㡬事之煩乃者大享合宫相予肆祀義無不
答禮有追崇具官某祖母某氏徽柔靖恭信順慈孝天
道不謟報在後昆人爵自高祚以封國易宛丘之故地
錫全楚之大邦尚克有知服我新命可
　　　祖母
勑古之命婦貴從其夫惟克有後乃以其子矧余本兵
<pb:KR4d0082_WYG_031-21a>
之要實總㡬事之煩乃者大享合宫相予肆祀義無不
答禮有追崇具官某祖母某氏服勞組紃敬治蘋藻祗
率祖考之舊循致子孫之賢中饋之儀風猷未替西國
之贈寵數有加賜之宻章以嚴廟祀可
　　　父
勑昔我皇祖仁宗博求多士以綏靖四方天惟眷祐賚
之正人既以克和羌戎又以爕治區夏出入中外實兼
文武之烈今予嗣守丕業選任大吏亦拔西帥以臨中
<pb:KR4d0082_WYG_031-21b>
樞匪伊異人惟父惟子得人之盛朕無愧焉具官某父
某秉徳不貳好謀而成始任諫諍知無不言中為將帥
靖而能勇卒以功業股肱先聖兹予懐想風烈用建爾
仲子嘉其緇衣之徳錫以召祖之命惟師保之貴既無
以加故河漳之封益大其寵可
　　　母
勑士大夫義隆於顯親恩深於念母追劬勞之罔極悼
寵禄之無施兹予毖祀於總章大霈龎恩於海縣思廣
<pb:KR4d0082_WYG_031-22a>
吾孝以慰爾心具官某母某氏山河之容江漢其行其
君子正直有羔羊之徳其後世信厚有麟趾之風宜錫
寵榮以慰存歿乃祖唐相實啟衛國之封眷予樞臣願
為宻章之贈賁于幽壤尚克嘉之可
　　　中丞劉摰父
勑朕臨照百官寄耳目於中執法乃者季秋大享駿奔
在廷迄于熈事之成繄其正色之助方均行於恵澤宜
特先於庶工具官某父某種徳之深終身不顯教忠之
<pb:KR4d0082_WYG_031-22b>
篤沒世乃彰挺然司直之良美哉有子之慶不有錫命
孰知其賢宜加四品之崇以為九原之慰可
　
　
　
　
　
　欒城集卷三十一

<pb:KR4d0082_WYG_032-1a>
欽定四庫全書
　欒城集卷三十二
　　　　　　　　　　　　　宋　蘓轍　撰
　西掖告詞四十九首
　　苗貴妃三代
　　　曽祖
勑昔我仁祖刑于室家以御于邦國下迨嬪御化其徳
風罔不賢淑迄兹三世猶有耆舊儀于六宫故其祖考
<pb:KR4d0082_WYG_032-1b>
日益尊顯貴妃苗氏曽祖祚潜徳不耀乆而後彰至于
曽孫寵託宫掖兹因大享祗率舊章命為上公封以成
國九原有知尚克嘉此可
　　　曽祖母
勑天之報施昭然不誣世之顯榮皆有由始而况迨事
皇祖流澤私親夫豈偶然而至於是貴妃苗氏曽祖母
馮氏柔嘉之徳見紀於族人慈儉之風有聞於後世乃
眷曽孫之貴親承大享之休易湯沐之舊封為窀穸之
<pb:KR4d0082_WYG_032-2a>
新寵服我成命世世不忘可
　　　祖
勑朕嗣守鴻圖初見上帝推衍大澤丕冐海隅矧惟先
朝舊人外家通貴恩自近始宜無與先貴妃苗氏祖仁
恭隠約之中操修以禮被寵光於来裔知報施之不誣
官為上公已極人臣之貴地分全楚復推列國之雄錫
是閔章以賁幽壤可
　　　祖母
<pb:KR4d0082_WYG_032-2b>
勑朝廷寵綏臣庶褒顯其先惟有四輔之崇乃錫三世
之命其於禁掖殆無㡬人貴妃苗氏祖母袁氏容徳之
修著於宗黨福禄之盛及其子孫方予熈事之終胙以
成國之賦賁爾廟祀世世保之可
　　　父
勑於赫皇祖仁覆四方永懐弓劒之遥不㤀簪履之舊
而况逮事左右今為老成宜其尊親特被休寵貴妃苗
氏父某躬有懿行篤生淑人既壽且康允仁而信薦經
<pb:KR4d0082_WYG_032-3a>
元祀之慶每極追崇之榮肇錫大名以配隆爵宻章之
賜澤及九泉可
　　　母
勑故舊不遺則民不偷矧吾三朝之人獨享百年之福
眷爾近戚予何可忘貴妃苗氏母裴氏徽柔靖恭幽閑
肅敬行應家人之美慶鍾女子之祥兹予大享之成肇
易新封之寵漏泉之澤存沒兼榮可
　　文臣升朝封父母妻
<pb:KR4d0082_WYG_032-3b>
　　　父
勑具官某父某朕毖祀總章陟配神考子大夫犇走厥
服咸與有勞推予嚴父之心為爾顯親之慶錫命之寵
壽考不忘可
　　　母
勑具官某母某氏慈恵有以宜家肅敬可以教子乃者
大享之禮百執咸事朕寵綏忠孝之心推本源流之自
疏爾爵邑以榮子孫可
<pb:KR4d0082_WYG_032-4a>
　　　妻
勑具官某妻某氏士大夫出仕于朝能以恭儉正直成
羔羊之美必有淑女以治其私用能退食委蛇無内顧
之慮朕方推帝澤於天下其何愛一邑不以寵其家人
可
　　文臣升朝追封父母妻
　　　父
勑朕具官某父某合宫之享義存嚴父朕惟天下之士
<pb:KR4d0082_WYG_032-4b>
追養之誠上下無間是用推予錫命之寵旌爾教忠之
勤九原有知尚服休命可
　　　母
勑具官某母某氏生能正家沒有良子欲盡劬勞之報
莫如爵命之隆方大賚於總章宜肇新其湯沐服我休
命世世不㤀可
　　　妻
勑具官某妻某氏恭事君子宜其家人勤勞則同而寵
<pb:KR4d0082_WYG_032-5a>
榮莫及存沒之念終身惻焉方予慶賜之行肇加脂澤
之奉賁于窀穸尚克嘉之可
　　范鎮父
勑士有歴事三世秉持一心志懐金石之堅言為社稷
之計耄期不亂清靜無求訪之古人殆亦無㡬朕既復
命以位思見其人旋觀徳業之崇知有源流之自具官
某父某隠居閭巷名出搢紳以孝弟為傳家之資以詩
書為教子之實自修於方寸之内責報於百年之間子
<pb:KR4d0082_WYG_032-5b>
孫勃興冠冕相繼方予大享之慶錫以追崇之榮開府
之儀比隆於三事漏泉之澤少慰於終天可
　　鮮于侁父母
　　　父
勑朕既得直諒多聞之士而寘之禮樂之司擢之諫諍
之列矣乃者總章大享來相于庭因予嚴父之心成爾
顯親之願具官某父某懐抱美志博通古文上自河圖
洛書下及天文地理無有不綜庶㡬古人巻懐而歸以
<pb:KR4d0082_WYG_032-6a>
遺後嗣金章紫綬雖不及其平生宻印閔書示追榮於
泉壤可
　　　母
勑婦人之賢室家所賴上能使其君子有羔羊正直之
行下能使其後世有麟趾信厚之風詩人所嘉於今猶
信朕既得其子以知其親具官某母趙氏江漢之行山
河其容手執詩書親教子弟雖負米而養自有孝弟之
歡而列鼎以祠莫盡劬勞之報宜易脂田之奉仍加䄖
<pb:KR4d0082_WYG_032-6b>
翟之榮追賁九原以慰存沒可
　　陳曼父閏(曼任登州録事父閏年/九十一以敕封承務郎)
勑具官某父某總章之慶凡通籍之士皆獲爵命其親
朕惟子大夫沉於下僚家有髦期之養而寵榮不及念
之惻焉錫爾一命以綏子孫之志可
　　錢勰父母
　　　父
勑錢氏舉國内附俾吳越之人免兵革之亂子孫受封
<pb:KR4d0082_WYG_032-7a>
帶河礪山藏在盟府矧其後世賢傑間出赫奕相望其
於追崇安可復後具官某父某貫穿墳史練逹典章博
辯有文絶出倫輩父子兄弟進以直言譽喧一時望以
卿相中道而隕報在後昆儼然侍從之華與我總章之
祀寵之開府載是閔書九原有知服命無斁可
　　　母
勑婦人之貴當從其夫禮變古今義均存沒肆予大享
之慶俾極追封之榮具官某母某氏育徳髙門作嬪大
<pb:KR4d0082_WYG_032-7b>
族生知圖史之樂不煩保傅之箴餘慶在其子孫清風
播於宗黨肇封成國光有翟衣錫此宻章寵爾廟祏可
　　李瑋三代
　　　曽祖
勑昔我仁祖敦睦九族以和萬邦顧惟念母之深特厚
外家之禮往事雖逺此恩未移具官李瑋曽祖某懐抱
美志浮沉人間孝弟篤於父兄忠信驗於朋友天道不
謟報在子孫人爵自高寵極師保肆予大享之慶肇易
<pb:KR4d0082_WYG_032-8a>
三秦之封九原有知服我休命可
　　　祖
勑成王之母邑姜齊侯世受其祉宣王之母申后申伯
亦賴其寵矧我皇祖之聖重以李氏之賢子孫相承冠
冕日盛追崇之典國有舊章具官李瑋祖某隠約之中
操修以禮克有淑女篤生聖人寵雖不逮於平生澤尚
可加於来裔比因秋享肇易國封錫是閔書以寵廟祀
可
<pb:KR4d0082_WYG_032-8b>
　　　父
勑朕深惟仁祖之意寵綏元舅之家申錫婚姻以固恩
禮乃眷奠邦之嗣來相合宫之祠熈事告成鴻恩先及
具官李瑋父某貴而能降富而不驕諸子之賢迭為將
帥大邦之寵更王齊秦肇新錫命之書以慰終天之感
可
　　王堅父
勑朕惟景徳祥符之間治定功成庶㡬三代時維丞相
<pb:KR4d0082_WYG_032-9a>
魏公左右厥辟同底于道於穆清廟卒配烝享至於慶
厯嘉祐之際克有賢子不墜厥家出入中外允文允武
兹予季秋大享追念先正之後有能在朝相我熈事宜
有褒寵以勸百官具官某父某始以諫諍名聞朝廷終
以將帥威加戎狄父錫之慶子成厥功故雖富貴顯融
赫奕再世而天下之議不以為過生為六官之長没加
三事之榮匪予爾私惟徳之報可
　　曽布父
<pb:KR4d0082_WYG_032-9b>
勑曽氏系出東魯淵源師友本於孔氏譜牒詳具雖逺
而明子孫盛大繼顯於世具官某父某文學之美肖其
先人議論之長信於来世仕而不遇志存於書沒而愈
彰慶鍾厥子屬詞比事粲然有古人之風理財禦邊卓
然有當世之具才智競爽爵秩同升其於縉紳殆無一
二朕既任以事恩寵其先今兹大享告成顯親沛澤追
錫崇階之贈以慰九原之知可
　　蔡確父母
<pb:KR4d0082_WYG_032-10a>
　　　父
勑位極三師而爵封大國雖元勲盛徳有不能至者矣
而將相大臣欲顯其親者得之吾是以知積善之為難
而有子之為貴也具官某父某濳於下僚不求聞逹躬
有懿行乆乃發揚美哉中子之賢任予元宰之事乆厭
機務退守便蕃深念教忠之勞求易苴茅之賜大名奥
壤雖為甸服之雄全楚新邦願即故鄉之近九原未冺
尚克嘉之可
<pb:KR4d0082_WYG_032-10b>
　　　母
勑貴以其子而爵從其夫此婦人之禮也時予舊相之
寵告我念母之誠亦何愛於大邦不以成其純孝具官
某母某氏仁以逮下嚴於治家禮先中饋之勤恩遍外
姻之廣命之不淑沒有餘哀肇易脂田之封永保荆人
之國寵爾廟室以利後人可
　　秦晉國安仁保祐夫人張氏祖祖母父母
　　　祖
<pb:KR4d0082_WYG_032-11a>
勑具官某祖某朕追懐弓劒之遥不遺簪履之舊矧功
存於保䕶而寵極於平生宜因大享之恩成其尊祖之
念寵加列衛追賁九泉可
　　　祖母
勑具官某祖母某氏朕祗祀合宫嚴配聖考思其志意
恍焉如存是以推廣舊恩施及幽逺肇易脂田之奉以
申追逺之誠可
　　　父
<pb:KR4d0082_WYG_032-11b>
勑具官某父某朕孝愛之深無徳不報永惟保育之舊
夙著劬勞之恩方大享之告成宜顯親之施及諸衛之
貴存沒兼榮可
　　　母
勑具官某母某氏爾蚤以息女之良功存蕃邸之養報
已隆於貴顯恩宜逮於存亡肇新湯沐之封以為幽㝠
之慰可
　　世采母李氏安康郡太君世智母何氏永昌郡太君
<pb:KR4d0082_WYG_032-12a>
　　母
勑嚴父配天國之大禮也以子貴母三代之舊章也兹
予大賚之慶澤被含生之倫矧於近親志切追逺錫命
之典其何可㤀具官某母某氏承上克恭臨下以禮生
著御家之法歿聞有子之賢賜湯沐於大邦為窀穸之
餘寵九原未泯尚克嘉之可
　　張方平父
勑士之懐抱志節老於山林不求聞知者何可勝數永
<pb:KR4d0082_WYG_032-12b>
惟公卿之貴本由父祖之賢行義絶倫聲聞不著特縁
有子得列於朝追想風猷不忘嘉歎具官某父某性本
静重行極髙明宴坐一室之間心遊萬物之表澹然自
守寡笑與言遂以絶人之姿深積傳家之慶柱石之寄
嘗參二府之崇几杖之儀又已十年之乆比縁昭配許
以侍祠宜因均福之恩懋錫追崇之典地分全魏爵列
上公九原有知服我休命可
　　李端愿父母
<pb:KR4d0082_WYG_032-13a>
　　　父
勑富而好禮貴而不驕勢憑戚里之榮躬被儒者之節
昔聞其語未見其人具官某父某爵本傳家親聯築館
進退以禮無世禄之非交友多賢盡當時之傑被遇前
聖流芳後来有子而賢乆列東宫之貴開府以贈仍因
西土之封錫是閔章賁爾幽隧可
　　　母
勑帝乙歸妹而交泰之功著王姬之車而肅雝之禮成
<pb:KR4d0082_WYG_032-13b>
風化所由恩禮當異具官某母某氏淵源之盛當世莫
倫禮義之隆至今傳誦儼若姑嫜之奉穆然閨壼之風
車服下於王后而不以驕人子孫衆如螽斯而要於守
法故能奕世不墜休聲愈隆兹予大享之成因爾故封
之廣閔書宻印寵數不渝可
　　張方平祖
勑朝廷優二府之臣列三世之贈眷我耆舊退處鄉閭
方大享之告成宜申錫於休命賁及祖廟進封大邦具
<pb:KR4d0082_WYG_032-14a>
官某祖某修身正家而聲被於宗黨居約履順而福流
於子孫力行於方寸之間得報於百年之後朝之大老
惟爾元孫肇新淇隩之封増寵師臣之貌告于幽隧服
此優恩可
　　富紹庭母
勑朕追懐先正之臣建功當年流澤後世時惟丞相臨
淄公以甘盤之舊股肱太平丞相韓公以魏丙之賢翼
亮數世風流未逺家事落然比因大享之成重興追逺
<pb:KR4d0082_WYG_032-14b>
之念具官某母某氏臨淄公之子而韓公之配也幼服
圖史之訓晚同忠義之勤有徳有年五福兼備奄從淪
謝中外咨嗟兹用不忘舊勲寵加新命因其封國之故
以明有子之良賁爾宗祧世世無斁可
　　蔡朦父挺贈開府儀同三司
勑昔我皇考分命守將鎮撫四夷時惟西羌弗克靖順
實賴良帥是震是服遂以顯績進登西樞命之不融中
道而殞聲蹟之美于今不忘具官某父某謀猷靖深勲
<pb:KR4d0082_WYG_032-15a>
業崇茂治邊之略紀于一時經逺之功著于来世比縁
陟配之享永懐先正之良追錫崇階比儀三事有子之
慶奕世嘉之可
　　劉攽母
勑婦人之賢著於麟趾贈禮之盛極於翬衣朕親享合
宫加惠百辟矧復從官之列来告念母之誠可無異恩
以示追逺具官某母某氏篤生大族作配名儒環佩之
聲動必由禮蘋藻之薦舉不失時追懐令猷尚有諸子
<pb:KR4d0082_WYG_032-15b>
守道不倚則漢中壘尉博學不倦則唐居巢侯美哉有
子之良為我得臣之助祚之大&KR0511;慰爾九原可
　　奉議郎任斯年祖母黄氏(以母封回/授永壽君)
勑朕親享合宫均慶多士以寵榮其親推而上之又及
其祖其於親親尊祖之義備矣美名大邑介爾眉壽子
孫不㤀益勉忠孝可
　　張琬父昇追封韓公
勑朕追懐祖宗下逮先正聞嘉祐治平之盛宗臣大老
<pb:KR4d0082_WYG_032-16a>
相望於朝永思其人如見風采具官某父某始以直氣
振於中司終以令徳長於西府歴事二祖懇欵一節歸
老嵩少追迹松喬殂謝未㡬風烈猶在比縁合宫之祀
嘉其有子之慶即封鄉國以賁私祧九原有知服此休
命可
　　安燾知樞宻院贈三代
　　　曽祖
勑樞臣之長戎政出焉内則張皇六師以禦外侮外則
<pb:KR4d0082_WYG_032-16b>
綏懐四夷以安中國乆虛之位厯試以庸特推三世之
恩以示百官之勸具官安燾曽祖某處躬甚厚與世無
求人莫能知而天相其善身隠不仕而世承其休逮爾
曽孫之良冠予西府之列折衝之效偃革可期斯用錫
帝傳之隆名賁私祧之常祀九原未泯百世不忘可
　　　祖
勑古之賢君有師臣之義朕臨御百辟想見其人眷予
宥宻之賢夙承祖考之烈積徳之厚獲報甚隆寵之上
<pb:KR4d0082_WYG_032-17a>
公以見予意具官某祖某賦性端慤終身退藏孝弟發
於自然忠信驗於来世松生於谷閲嵗不衰泉發於山
造平而大啟良心於嗣子胙多福於元孫巋乎家廟之
隆數致閔書之賜賁于幽隧宜爾後昆可
　　　父
勑子之能仕父教之忠率循孝弟之風施及邦家之廣
朕既用其子不㤀其親薦錫崇堦之榮以寵退食之養
具官某父某資性淳篤既慎靖以安貧操行堅强亦共
<pb:KR4d0082_WYG_032-17b>
儉以居富一變簮裳之盛親見廊廟之崇循致承平既
股肱之允賴報之寵禄宜命數之超升壽考且寧訓敇
無怠可
　　王汝舟祖母胡氏封嘉興縣太君(汝舟乞以妻/叙封回受)
勑某合宫之慶士得以其親及其室家之封封其大父
母今汝舟願以妻之叙而加其祖母恩從其厚將以極
尊祖貴老之義而已綏爾眉夀服寵無斁可
　　皇兄令擢等所生母贈縣太君
<pb:KR4d0082_WYG_032-18a>
勑某母某氏合宫之慶澤被存沒爾篤生令人當以子
貴肇錫湯沐之奉以慰怵惕之感魂而有知嘉此休命
可
　　富弼贈太師
勑慶厯之盛朝多偉人維范與富才業名位實相先後
海内稱誦見於聲詩比之䕫契經涉險阻繼以存亡惟
天所佑克享全福歴相三世配食清廟肆予大享加寵
先正亦克有子列于在廷具官某父某徳及夷夏功載
<pb:KR4d0082_WYG_032-18b>
史冊出盟獯鬻復結二國之歡入秉陶鈞首開萬世之
議性本直諒終身不回心樂虛閒超世自得音容未逺
風烈可追錫以上公之章明我師臣之意告于幽隧慰
爾後昆可
　　劉沆追封秦國公
勑生而秉鈞顯名於世沒而有子通籍於朝家存舊徳
之餘國有世臣之盛比縁大享之慶来告顯親之誠勲
舊既隆恩寵亦異具官某父某奮身南國致位中台風
<pb:KR4d0082_WYG_032-19a>
蹟之優効見於民政勤勞之乆聲載於圖書頃自告終
奄更三世爵極師保之重國分吳㑹之雄宜錫社於秦
亭示追崇於家廟九原未泯服此鴻恩可
　　盧政贈司空
勑祖宗懐柔四方兵革不試雖有貔虎之士擁旄鉞之
寄皆老死侍衛之間不見才武之効然其聲績未泯子
孫在廷追逺之恩國有常典具官某父某弓劒之任推
雄萬夫韜略之賢著稱當世卒能保寵以沒其身兹大
<pb:KR4d0082_WYG_032-19b>
享於合宫示追崇於列辟宜錫冬官之印以増家廟之
榮魂而有知服寵無斁可
　　王存妻胡氏齊安郡夫人
勑朕敷求哲人咨以大政知其有孝恭祖考之義則爵
其三世以禮其私祧知其有慈愛宜家之心則封之大
郡以助其内治凡所以深慰其情而優為之禮者亦已
至矣具官某妻某氏舉無失中言必由禮起於糟糠而
善處窮約逮其富貴而不聞驕奢兹使君子綽有成徳
<pb:KR4d0082_WYG_032-20a>
遂登丞轄之位率由夙夜之佐是用望郡以為湯沐翟
茀以與㑹朝勉修令猷答此休命可
　　楊王第三女封安定郡主
勑朕有懐二宗思見文武之盛念我叔父亦配間平之
賢粤維禮命之優盖有朝廷之舊女既及笄而字爵當
裂土而封恩禮之隆孝敬斯在楊王第三女幼而好禮
姆教不煩長而知方婦徳已備兹擇良士亦惟外親將
修纁鴈之儀肇錫湯沐之奉惟恭且儉可以保是美名
<pb:KR4d0082_WYG_032-20b>
惟孝與和可以安於二姓風化之首其尚勉之可
　
　
　
　
　
　
　欒城集卷三十二

<pb:KR4d0082_WYG_033-1a>
欽定四庫全書
　欒城集巻三十三
　　　　　　　　　　　　　宋　蘓轍　撰
　北門書詔五十四首
　　麻制十三首
　　　除苗授保康軍節度知潞州制
門下上將之任本智略以為先萬夫所望亦材武之兼
尚惟擢拜之未㡬亟辭疾以告勞言念悃誠式敷明命
<pb:KR4d0082_WYG_033-1b>
殿前副都指揮使武泰軍節度黔州管内觀察處置等
使持節黔州諸軍事黔州刺史上柱國濟南&KR0511;開國公
食邑二千八百户食實封三百戸苗授蚤讀兵法有志
事功乆踐戎行自奮邊鄙入參環列既被遇於先朝累
積嵗勞適謀選於元帥遂分旄節之寄克諧卒乘之懽
宿衛逾年勤勩為請愍獨賢於煩使俾蹔佚於近藩爵
加貴名邑衍真食潞子之舊俗武而淳守土之臣事簡
且暇於戲建纛而出知寵數之不移勿藥有瘳幸年嵗
<pb:KR4d0082_WYG_033-2a>
之未暮卧理非壯士之節力疾有忠臣之風勉竢安平
起就勲業可特授檢校司空持節房州諸軍事房州刺
史充保康軍節度房州管内觀察處置等使知潞州軍
州事兼管内勸農使兼提舉澤晉絳慈遼州威勝軍屯
駐駐泊就糧本城兵馬巡檢公事替韓宗古加食邑五
百户食實封二百戸勲封如故主者施行
　　　除劉昌祚武康軍節度殿前副都指揮使制
門下多畜衛兵莫如國朝之盛次補元帥盖本祖宗之
<pb:KR4d0082_WYG_033-2b>
常顧惟萬騎之選師重以千廬之嚴徼欲衆心之素服
非宿將而莫當誕告在廷咸聴朕命侍衛親軍歩軍副
都指揮使冀州管内觀察使持節冀州諸軍事冀州刺
史上柱國彭城&KR0511;開國侯食邑一千九百户食實封一
百户劉昌祚奮由弓劒資以韜鈴整於治軍才出邊將
之右勇於對敵聲著隴山之西乃者取其先朝指蹤之
餘授以平涼總䕶之貴種𦍑乆困既欵塞以来庭環尹
適虛歸釋甲而御衆爰加旄節之重以壯轅門之觀旌
<pb:KR4d0082_WYG_033-3a>
斾不移什伍如故當使少加號令自益精明於戲仁足
附衆則六師不擾威能克愛則萬夫可齊亦俾貔貅之
徒咸知忠孝之節勉矣来效往其欽哉可特授持節洋
州諸軍事洋州刺史充殿前副都指揮使武康軍節度
洋州管内觀察處置等使勲封食實封如故主者施行
　　　眀堂吕大防加恩制
門下昔吾祖宗革五季之遺復三王之舊皇祐之盛始
寓總章於外朝元豐之隆載嚴上帝之定位物有成憲
<pb:KR4d0082_WYG_033-3b>
敷遺後人朕因而循之罔有失墜乃辛巳之吉躬被冕
服祗即羣工禮成不遺神貺昭答誕降多福均畀在廷
太中大夫守尚書左僕射兼門下侍郎上柱國汲郡開
國公食邑二千九百戸食實封六百户吕大防篤實而
文寛厚而栗在英祖時納忠不回為名御史在神考時
宣力不懈為賢守臣逮兹纉承即與丞弼既全付之鈞
軸遂能任我棟梁正顔色而誠意宣出詞氣而忠邪辨
左右三載咸乂四方民無煩苛羌率舊職稼穡茂遂神
<pb:KR4d0082_WYG_033-4a>
人燕安俾我釐事告成舊章不墜雖荷帝祉時惟乃功
宜因賜胙之恩遂行進律之典増大國邑衍食真封疇
爾茂勲勸我多士於戯公爾忘私非獨得君亦以獲祐
於帝寛而有制非獨善始亦以克要厥終及兹休成同
底至道可特授依前官職加食邑一千户食實封四百
户勲封如故主者施行
　　　皇伯祖宗暉加恩制
門下宗祀配天所以教諸侯之孝加地進律所以廣上
<pb:KR4d0082_WYG_033-4b>
帝之恩矧維天屬之尊世奉濮園之享相予肆祀綏我
思成躬率父兄之和以致天人之應用敷大號昭告治
朝皇伯祖鎮南軍節度洪州管内觀察處置等使檢校
司徒開府儀同三司持節都督洪州諸軍事洪州刺史
上柱國嗣濮王食邑一萬二千一百户食實封三千七
百户宗暉爵封世王名冠屬籍貴而能降富而不驕孝
弟肅恭率本天姿之懿威儀問學蚤承師訓之良同我
絜齋獻於饋熟進退和於禮節升降比於樂章逮此休
<pb:KR4d0082_WYG_033-5a>
成宜均多福益衍舊封之廣仍加真食之優於戯承安
懿之後思繼前人之令猷兼將相之隆勉圖夾輔之休
烈兹因受爵之寵益起循牆之恭庶無間然克有終譽
可特授依前宫職加食邑一千户食實封三百户勲如
故主者施行
　　　皇叔祖宗祜加恩制
門下朕出欵原廟之嚴入謁總章之秘師臣外帥多士
以靖吾國宗卿内帥諸父以正吾家親賢既和天人咸
<pb:KR4d0082_WYG_033-5b>
若膺受多福施及四方矧惟族屬之尊宜有寵光之異
皇叔祖寧逺軍節度容州管内觀察處置等使持節容
州諸軍事容州刺史上柱國鞏國公食邑五千八百戸
食實封一千六百户宗祜恥為富貴之習動由禮義之
中祗順父兄親近師友肅若閨門之治穆然朝謁之容
秉旄鉞而四方之志行錫茅土而諸侯之禮備逺鎮容
管近殿洛師處之若無乆而益慎爰推大賚之澤益彰
有徳之榮増衍故封懋錫真食於戯考之晉人則安平
<pb:KR4d0082_WYG_033-6a>
之於武帝求之唐室則元嘉之於髙宗皆以徳重屬髙
恩隆禮異往祗服於明命思無愧於古人可特授依前
官職加食邑七百户食實封二百户勲如故主者施行
　　　皇叔祖宗楚加恩制
門下漢封同姓之國勢遂疏於本朝唐任宗室之隆用
毎雜於他族祖宗酌古今之典篤兄弟之親雖極茅土
之封常居朝謁之地眷禮特異前世莫倫皇叔祖建武
軍節度邕州管内觀察處置等使持節邕州諸軍事邕
<pb:KR4d0082_WYG_033-6b>
州刺史上柱國鄖國公食邑五千八百户食實封一千六
百户宗楚孝友根心文藝飾性居處恭故不聞過行室
家理故可以涖官師保不煩朋友稱信乃者顯相原廟
之祀齋宿總章之廷鬷假無言質眀成禮顧惟大賚之
澤宜處羣臣之先益衍故封陪敦真食於戯宗祀之典
所以教孝於諸侯賜胙之恩所以均福於上帝誠觀禮
以知義尚修身而保終祗服寵光永有燕譽可特授依
前官職加食邑七百户食實封二百户勲如故主者施
<pb:KR4d0082_WYG_033-7a>
行
　　　皇弟(徽宗/御名)加恩制
門下朕惟成王尚幼而紹文武任姒之業時其諸弟之
貴則有䢴晉應韓之封皆克保邦以輔王室今予仲叔
之衆咸訓祖考之謀方宗祀于文人以陟配于上帝禮
成弗越孝思無窮爰因降福之多以均同氣之盛皇弟
鎮寧軍節度澶州管内觀察處置等使檢校太尉開府
儀同三司持節澶州諸軍事澶州刺史上柱國遂寧&KR0511;
<pb:KR4d0082_WYG_033-7b>
王食邑六千户食實封一千九百户佶得天之粹克孝
于家典學之初弗煩于傅觀其率禮之意既有成人之
風受冊苴茅已賜盟於如礪備儀出閣終有賴於維城
朕方推神之休布澤于下豈兹貴介而有忽遺宜増多
户之封并衍真食之賜於戯富而知稼穡之事則富可
保貴而知君臣之節則貴可全受爵既先於四方修已
豈後於羣辟祗服明訓其永有詞可特授依前官職加
食邑一千户食實封三百戸勲如故主者施行
<pb:KR4d0082_WYG_033-8a>
　　　皇弟似加恩制
門下朕明發而興有懐文武之烈孝愛之廣施及兄弟
之親兹擇季秋之良躬展總章之祀升侑烈考昭配昊
天執幣以前愾然如在念遺意之所屬顧同氣之當先
皇弟集慶軍節度亳州管内觀察處置河堤等使檢校
太尉開府儀同三司持節亳州諸軍事亳州刺史上柱
國普寧&KR0511;王食邑五千户食實封一千七百户似幼有
岐嶷之姿長見肅雝之美克勤朝夕既己無違於家日
<pb:KR4d0082_WYG_033-8b>
親詩書知其有志于學爵分茅土之貴任兼將相之榮
身能處之不驕人亦期之可乆宜益舊封之廣仍加真
食之多於戯顯宗之於東平下腰腹之詔明皇之於隆
慶歎羽翼之詩朕既無間於伯仲之間爾亦無忘于孝
友之行外以事國内以顯親可特授依前官職加食邑
一千户食實封三百戸勲如故主者施行
　　　皇弟偲加恩制
門下古者教成於家治定於國九族既睦萬邦咸和今
<pb:KR4d0082_WYG_033-9a>
予季弟之親未遑就傅之禮追先帝眷懐之深意推東
朝鞠育之異恩錫命之隆可後於衆皇弟武成軍節度
滑州管内觀察處置河堤等使檢校太尉持節滑州諸
軍事滑州刺史上柱國祁國公食邑三千七百户食實
封一千二百戸偲生而敦大長則恵和氣稟清明有室
家君王之喜心懐徇逹知師保教訓之方乃者擇季秋
之良修宗祀之禮事天所以報本嚴父所以顯親罄海
宇之人孰非付託之重念天倫之戚永懐顧屬之隆宜
<pb:KR4d0082_WYG_033-9b>
因慶賜之行并衍封食之賜於戯父兄皆萬乘之富豈
其患貧爵秩既五等之尊貴於能降罔恃得之之易當
念守之之艱滿而懼傾髙則不墜可特授依前官職加
食邑七百户食實封二百戸勲如故主者施行
　　　馮京加恩制
門下世臣之於故國増望實之隆老成之於典刑有諮
謀之益眷吾嘉祐侍從之列實惟朝廷心膂之臣迨今
所存數人而己乃者合宫肆祀百辟駿奔顧瞻舊人方
<pb:KR4d0082_WYG_033-10a>
在外服懐想風聲之懿豈忘霈澤之加保寧軍節度婺
州管内觀察處置等使持節婺州諸軍事婺州刺史上
柱國始平郡開國公食邑六千六百户食實封二千户
馮京敦大敏明肅恭和恵名冠多士徧居臺省之髙華
徳合前人遂攬兵政之微宻納之煩劇而不亂湼於渾
濁而不緇心與善人望推前輩丙吉雖病以隂徳而復
全蕭傅出藩懐本朝之雅意頃膺旄節之重以當趙魏
之衝坐使中朝不勞北顧宜衍大邦之履仍加真食之
<pb:KR4d0082_WYG_033-10b>
封於戲身歴四朝履夷嶮而一致心通庶事閲義理者
尤多豈以中外之殊而廢謀猷之告介爾眉夀左右皇
家可特授依前官職加食邑五百戸食實封二百户勲
封如故主者施行
　　　劉昌祚加恩制
門下朕因路&KR0230;之正舉合宫之詞禮樂法商周之隆車
服兼漢唐之盛出欵原廟還享上穹職貢充庭工師履
位兵衛如植旌斾不煩實惟有人以克成禮殿前副都
<pb:KR4d0082_WYG_033-11a>
指揮使武康軍節度洋州管内觀察處置等使持節洋
州諸軍事洋州刺史上柱國彭城郡開國侯食邑一千
九百户食實封一百户劉昌祚天資鷙勇性本忠良結
髮征羌號馬上之飛將授鉞臨塞皆闗中之要區方西
鄙之須材㑹中軍之謀帥畀之旄節之重付之貔虎之
師歸閲浹旬旋聞輯睦逮此熈成之慶賴其宿衛之勤
既増封爵之崇仍加真食之厚於戲古之明主立賞以
待有功古之賢將有功而恥自列服予霈澤之異勉爾
<pb:KR4d0082_WYG_033-11b>
勲名之思貴當益恭老當益壯可特授依前官職進封
開國公加食邑七百户食實封二百戸勲如故主者施
行
　　　除文彦博太師河東節度使致仕制
門下周公未嘗之魯老亦居豐留侯晚雖強食終不任
事盖委寄之重初無間然而止足之風所不敢廢惟我
耆舊歴事祖宗纉服之初復命以位雖師保之地優佚
不煩而丘樊之心朝夕以請布告在位俾聞高風太師
<pb:KR4d0082_WYG_033-12a>
平章軍國重事上柱國潞國公食邑二萬八千一百戸
食實封一萬一千八百戸文彦博克孝而忠允文且武
其在師旅有方召之勲其在朝廷有崇璟之業士民視
其去就荒逺震其威名時更四朝躬蹈一節先皇帝愍
勞以事既許其歸越予訪落之年凜有涉淵之志起之
既老待以仰成出入五年終始全徳進而論道日聞典
訓之言倚以折衝卒靖邊防之警委成功而不處指莫
景以求安勤請屢聞誠心莫奪顧瞻閭井近在洛師郭
<pb:KR4d0082_WYG_033-12b>
氏有永巷之嚴裴公有緑野之勝豈以簮紱之累乆致
形氣之勞貴極上公既無復加之爵秩分領全晉仍畀
乆還之節旄増廣舊封益衍真食殫盡人臣之寵歸從
父老之游於戲音聲不遐尚有就問之禮几杖以俟復
期親祀之陪勿以進退之殊而廢謨猷之告式燕且譽
俾壽而康可特授太師開府儀同三司太原尹充河東
節度管内觀察處置等使致仕加食邑一千户食實封
四百戸勲封如故仍令所司擇日備禮冊命主者施行
<pb:KR4d0082_WYG_033-13a>
　　　除馮京彰徳軍節度使制
門下備河禦胡固天下之要地建都置守皆前世之重
臣雖中外之無虞實根本之所在非其人則視若虛邑
得所付則坐為長城是用敷告外廷復任舊老保寧軍
節度婺州管内觀察處置等使持節婺州諸軍事婺州
刺史知大名府兼北京留守司公事畿内勸農使充大
名府路安撫使馬步軍都總管上柱國始平郡開國公
食邑七千一百戸食實封二千二百戸馮京名冠多士
<pb:KR4d0082_WYG_033-13b>
望髙累朝和而不同性有鹽梅之徳磨而不磷志懐金
石之堅入則參領萬㡬出則蕃屏四國頃加旄鉞之寵
俾臨趙魏之衝宜民宜人靖重而不擾無怨無惡樂易
而可親朕不忍奪民所安故命易節而處升視冬卿之
秩併加邑戸之封盖官宿其業則事無不知民習其上
則信而易使方今河流所出近在都城之西故道已堙
而嵗有衍溢之虞北流既駛而方患隄防之缺介衆所
利卿靡弗聞舊徳所臨朕亦何慮於戲兵民細故責之
<pb:KR4d0082_WYG_033-14a>
將佐而可為邦國大猷非吾耆老而誰聴勉盡白首之
節以寛北顧之憂可特授檢校司空持節相州諸軍事
相州刺史充彰徳軍節度相州管内觀察處置等使再
任知大名府兼北京留守司公事畿内勸農使充大名
府路安撫使馬步軍都總管仍加食邑五百戸食實封
二百戸勲封如故主者施行
　　詔敇四十一首
　　　尚書左丞韓忠彦免弟嘉彦尚主不許不允詔
<pb:KR4d0082_WYG_033-14b>
　　　二首
勑忠彦覽所劄子奏伏聞聖恩宣召臣弟嘉彦赴禁中
引見欲令尚主伏望以長主之貴更加慎擇事具悉惟
先正魏公光輔三世有勞宗祧雖沒元身其報在後先
皇帝追懐忠厚之徳許以婚媾之親逮兹奉行實出遺
㫖雖卿以惡盈為戒深欲固辭而朝廷謂無徳不酬莫
回成命謙冲之意嘉歎不㤀所請宜不許故兹詔示想
宜知悉
<pb:KR4d0082_WYG_033-15a>
昔王導以輔政之業郭子儀以專征之功肆其後人皆
聯戚里衣冠之盛晉唐所稱未聞其子孫以盈滿為言
而朝廷聴辭避之請也今予先正實配前人築館之恩
報功斯在盖便蕃之寵屬於乃父而事不在卿選擇之
命出於先朝而朕不敢易體兹至意罔或固辭所請宜
不允
　　　門下侍郎孫固乞致仕不允仍給寛假詔
勑孫固省所劄子奏春中以被病危重乞一致仕名目
<pb:KR4d0082_WYG_033-15b>
聖恩深厚未忍遽從今氣血益以羸耗在假已二十日
坤成聖節不能勉強趨赴伏望聖慈察臣出於至誠曲
成其志事具悉朕以篤老之臣於國有肝膽之親而命
以位非責其趨走之勞也卿以垂白之年許朕以股肱
之用而受其託非徒為朝謁之勤也今者眷倚之厚朕
方未怠聞望之隆人亦無間徒以壽日方迫疾勢未平
不能造朝遽欲謝事既非朕所以待卿之本意亦非卿
所以事朕之素心人其謂何朕實未諭既命賜告以自
<pb:KR4d0082_WYG_033-16a>
養卿其少安而勿違所請宜不允仍給寛假將治故兹
詔示想宜知悉
　　　韓忠彦乞外任不許不允詔二首
勑忠彦覽所劄子奏兄為執政弟為駙馬未有似此體
例不若自求罷免伏望許解近司處之外任事具悉魏
公之功沒而不朽先帝之命乆而不忘吾有懐舊勲擢
卿於六官之貴繼因遺㫖屬嘉彦以副車之姻推吾此
心盖非一日本將并録其子以寵其父豈欲獨收其弟
<pb:KR4d0082_WYG_033-16b>
而棄其兄比因力辭嘗已臨諭有唐故事非獨一家本
朝巳行亦存近比尚兹勤請殊失眷懐吾欲伯仲相望
於朝以示國家不替舊徳起視乃職罔復煩言所請宜
不許故兹詔示想宜知悉
勑忠彦省所劄子奏兄為執政弟為駙馬未有似此體
例不若自求罷免伏望許解近司處之外任事具悉君
臣之間以誠意相遇則事無不可以形迹為務則理或
難通朕惟魏公歴事三朝咸有一徳功存社稷澤及子
<pb:KR4d0082_WYG_033-17a>
孫追懐茂勲述行先志以卿性資忠良乆更事任可以
寄股肱之託以嘉彦業履純潔方及冠嵗可以與姻親
之選各隨材分以答勲勞由義而言略無嫌疑之可避
顧卿何慮特假形迹以為辭况考之古今亦有成例祗
服朕訓何䘏人言其罔復辭以安厥位所請宜不允故
兹詔示想宜知悉
　　　孫固乞致仕不允詔
勑孫固省所三上劄子奏乞致仕事具悉卿以疾辭位
<pb:KR4d0082_WYG_033-17b>
義也而朕以事留卿亦義也既皆為義則卿之所執雖
未為過而朕之所設亦豈遽非乎尚何力辭以廢成命
今者四方無虞廟堂之上非有艱難之慮緩急之政也
卿疾雖未復而勢己有間日雖稍乆而事則無損誠能
得告以養疾疾愈而造朝宜若於體無害也治疾以安
身身強而圖報宜若於國有補也尚何所疑而辭之不
已乎勉循前命無復煩請所請宜不允故兹詔示想宜
知悉
<pb:KR4d0082_WYG_033-18a>
　　　趙君錫免刑部侍郎不允詔
勑君錫省所奏辭免恩命事具悉朕以卿仁恕不苛必
能哀矜有罪寛平盡下可以詳究微文矧在東臺逮兹
累嵗觀封駮之無避知㢘直之有餘衆言既孚朕志亦
定往祗成命罔復固辭所請宜不允故兹詔示想宜知
悉
　　　吕公孺免户部尚書不允詔
勑公孺省所奏辭免恩命事具悉方今賦有常供無暴
<pb:KR4d0082_WYG_033-18b>
歛之入用循故事有不給之虞朕眷求長材委以足用
虛位以竢累月于兹卿家本世臣早更事任頃涖京邑
亦既乆勞辭而不居誰使任事所請宜不允故兹詔示
想宜知悉
　　　太皇太后明堂禮成罷賀賜門下手詔
勑門下皇帝臨御海内晏安五經季秋再講宗祀克有
君徳以享天心顧吾何功獲被斯福今有司因天聖之
故事修㑹慶之盛禮將俾文武稱慶于廷吾自臨决萬
<pb:KR4d0082_WYG_033-19a>
機日懐祗畏豈以菲薄之徳自比章獻之眀矧復皇帝
致賀于禁中羣臣奉表于闈左禮文既具夫又何求前
朝舊儀吾不敢受將来眀堂禮畢更不受賀百官並内
東門拜表故兹詔示想宜知悉
　　　太師文彦博乞致仕不許不允詔二首
勑彦博覽所劄子奏陳乞致仕事具悉吾之用卿本以
公義卿之事人亦非私意起於既謝凡以為民矧於陟
降之間未覺筋力之憊苟誠在愛民則愈老而民不厭
<pb:KR4d0082_WYG_033-19b>
誠在許國則愈乆而君益親卿既以道深結於朝而欲
以私自便而去義有未可非吾所知所請宜不許故兹
詔示想宜知悉
勑彦博省所劄子奏陳乞致仕事具悉絜去就之分厲
㢘恥之風此新進之士立名於世者之所為也以朝廷
為家以社稷為悦此老成之臣竭忠於國者之所志也
卿昔以八十之年不䘏小㢘出循朝命既得之矣嵗月
未㡬體力猶康遽欲告歸朕所未喻豈以老成之望而
<pb:KR4d0082_WYG_033-20a>
蹈新進之為謂宜少安卒輔予治所請宜不允故兹詔
示想宜知悉
　　　文彦博致仕再免兩鎮不許不允詔二首
勑彦博覽所再上劄子奏辭免恩命乞只以河東一鎮
致仕貼麻處分事具悉朝廷數以兩鎮命卿而卿率以
固辭獲免抑有由也或特恩之横被或謝事而得休歴
考前後所加猶是公相常禮今者老而復起起而復歸
率自帝師之隆未見前人之比兼持旄節夫豈過哉己
<pb:KR4d0082_WYG_033-20b>
却封章姑止可也所請宜不許故兹詔示想宜知悉
勑彦博省所再上劄子奏辭免恩命乞只以河東一鎮
致仕貽麻處分事具悉命由君出禮以義起豈必皆有
故事然後得以奉行卿有徳有年在朝不見其比或出
或處自昔未聞其人矧復兩鎮之異恩既有先朝之成
命盖昔日之勲未若今日之盛則今日之受豈必前日
之非勉聴朕言祗受冊禮所請宜不允故兹詔示想宜
知悉
<pb:KR4d0082_WYG_033-21a>
　　　文彦博三免兩鎮不許不允詔二首
勑彦博覽所三上劄子奏辭免兩鎮恩命止授河東一鎮
致仕事具悉卿股肱四朝而為二帝師求之古今未見
倫擬得謝而去在禮宜殊佩相印持將鉞以為未足故
并付以蒲中漢中之衆所以華國非特以為卿寵也今
辭之不已深所未喻吾志先定卿其勿辭所請宜不許
故兹詔示想宜知悉
勑彦博省所三上劄子奏辭免兩鎮恩命止授河東一
<pb:KR4d0082_WYG_033-21b>
鎮致仕事具悉朝廷之命審而後發非力辭之所得免
也卿親對便坐繼三上章詞已竭矣而朕之素心終不
可易且卿兩以帥臣歸第前無其比而後無其繼雖兼
擁二節孰以為非者哉所請宜不允故兹詔示想宜知
悉
　　　文彦博免兩鎮許允詔二首
勑彦博覽所累上劄子奏辭免兩鎮恩命乞秪帶河東
一鎮致仕事具悉恩之不勝義舊矣卿既告老而吾以
<pb:KR4d0082_WYG_033-22a>
至恩授卿二鎮朝有成命而卿以大義執節固辭雖欲
不聴其如義何况卿所陳闗國之體以謂宗室之故不
當施於羣臣而非法所加亦難行於治世辭之以禮衆
實謂宜吾豈以一時之恩而廢天下之義哉勉從所請
還卿舊節再惟誠悃不忘嘉歎特依所請換授依舊領
河東節度使致仕故兹詔示想宜知悉
勑彦博省所累上劄子奏辭免兩鎮恩命乞秪帶河東
一鎮致仕事具悉朕惟先朝嘗以兩鎮寵綏大臣者惟
<pb:KR4d0082_WYG_033-22b>
魏國忠獻韓公與卿為二忠獻既已一辭於前而卿亦
嘗再辭於後先帝亮其至意為改冊書天下既頌先帝
之明復嘉二臣之義今朕嗣守成憲率而行之以卿累
章稽之故事實無違者古之君子愛人以徳朕豈忘斯
義而廢卿言特依所請換授依舊領河東節度使致仕
故兹詔示想宜知悉
　　　河東官吏軍民示喻勑書
勑河東官吏軍人僧道百姓等朕以文彦博四朝舊臣
<pb:KR4d0082_WYG_033-23a>
一時耆徳起於既老之後輔予纘服之初奏章屢陳歸
意莫奪師臣之貴爵無復加將鉞之崇恩俾還舊矧爾
故鄉之父老安於前尹之威懐比聞冊書想多歡慰今
特授文彦博太師開府儀同三司太原尹充河東節度
管内觀察處置等使致仕加食邑一千戸食實封四百
户勲封如故故兹示諭想宜知悉將士等各得平安好
叅佐官吏僧道耆夀百姓等並存問之遣書指不多及
　　　孫固乞致仕不允詔
<pb:KR4d0082_WYG_033-23b>
勑孫固省所劄子奏自去年正月未涉夏兩次重病䝉
聖恩寛假得遂生全然臣一年飲食減少氣力羸乏仰
干天聴以祈矜憫許臣休致事具悉朕屬任耆老本非
旅力之求卿被遇股肱豈可一朝而去雖自以羸瘠為
苦朝謁多艱然而遇事不廢思慮之明進對每有諮謀
之益何損於政遽當告歸矧今邊防無異域之虞而宥
府有同寮之助勉親藥餌仰循邦家神之聴之介以壽
考所請宜不允故兹詔示想宜知悉
<pb:KR4d0082_WYG_033-24a>
　　　韓忠彦免同知樞宻院不允詔
勑忠彦省所劄子奏伏覩除同知樞宻院伏望追改新
命事具悉朕以西樞總領兵要綏御邊防事有失於須
臾患或貽於乆逺是用輟卿左轄之要付卿右武之權
分職雖殊柄用則一易地而已力辭謂何矧復親黨之
微嫌豈為腹心之深累勉起視事尚體眷懐所請宜不
允故兹詔示想宜知悉
　　　蘇頒免尚書左丞不許不允詔二首
<pb:KR4d0082_WYG_033-24b>
勑蘓頌覽所劄子奏辭免恩命事具悉卿家世名臣少
小篤學在昔圖史包括無遺本朝典章指陳可數中以
直道廢於一時終守金石之姿不為燥濕所變白首在
列丹心甚明進轄中臺斷自吾意勉服休命勿為固辭
所請宜不許故兹詔示想宜知悉
勑蘇頌省所劄子奏辭免恩命事具悉卿日奉寳訓進
讀金華詞氣裕然進退以禮朕既己熟聞講解之益抑
又究觀業履之詳臺中紀綱責在丞轄卿其以平昔舊
<pb:KR4d0082_WYG_033-25a>
聞施於政事朕亦以所參庶政驗卿前言毋為固辭當
取成效所請宜不允故兹詔示想宜知悉
　　　蘓頌再免左丞不許不允詔二首
勑蘓頌覽所再上劄子奏辭免恩命事具悉卿昔在仁
祖之朝已預石渠之選一時同列于今㡬人結髪翰墨
之埸白首忠信之節議論如故志意不衰擢任柄臣盖
旌耆徳辭至于再殊匪吾懐所請宜不許故兹詔示想
宜知悉
<pb:KR4d0082_WYG_033-25b>
勑蘓頌省所再上劄子奏辭免恩命事具悉二轄之司
萬㡬所萃不明故事政或失於紛更不達當今用或病
於膠固朕以卿誦習典章而不厭更閲義禮者尤多擢
寘左右之聯實求咨訪之益雖力辭之不己顧成命之
難回所請宜不允故兹詔示想宜知悉
　　　知樞宻院孫固乞避親不允詔
勑孫固省所劄子奏伏覩除韓忠彦同知樞宻院事縁
臣有女嫁忠彦之弟純彦有此親嫌理合廻避伏望罷
<pb:KR4d0082_WYG_033-26a>
臣知樞宻院事獲遂休退事具悉朕惟先朝同秉樞機
之臣有以近親不許避免之比是以並建長貳之懿不
取形迹之嫌今卿以謂無他同寮請循著令雖祖宗舊
法不可遂㤀而君臣同徳姑爾無害豈以纖芥之故遽
為退老之謀再閲謙詞徒用嘉歎所請宜不允故兹詔
示想宜知悉
　　　周尹進興龍節無量壽佛敇書
勑周尹省所進奉興龍節無量壽佛一軸事具悉佛心
<pb:KR4d0082_WYG_033-26b>
無為佛壽無量有能繪其真相俾来獻於誕辰勉我以
清浄之風祝我以期頥之福忠勤深至嘉歎不忘故兹
示諭想宜知悉夏熱汝比好否遣書指不多及
　　　范百禄免侍讀不允詔
勑百禄省所上表䝉恩除兼侍讀伏望特寢誤恩事具
悉卿秉心直諒臨事莊栗頃貳憲部持法寛平不屈於
權要及領選曹馭吏詳察不撓於煩劇其達於吏治朕
既知之矣至於通經博古慨然正論昔由此進今以是
<pb:KR4d0082_WYG_033-27a>
老朕寤寐格言而獨未聞焉挾策進讀其勿復避所請
宜不允故兹詔示想宜知悉
　　　趙君錫免吏部侍郎不允詔
勑君錫省所奏辭免恩命事具悉卿孝友慈祥可以施
於有政寛栗柔立可以命之有家適從議讞之勞遷領
銓綜之重盖因已試之效非有躐等之嫌選劇務繁不
可乆曠勉力思報賢於固辭所請宜不允故兹詔示想
宜知悉
<pb:KR4d0082_WYG_033-27b>
　　　文彦博免孫男康世章服不允詔
勑彦博省所劄子奏辭免孫男康世章服事具悉卿以
耆老給扶子孫以進見授服前後既異豈以重復為疑
奏牘上聞何其畏慎之過已頒成命罔復重辭所請宜
不允故兹詔示想宜知悉
　　　孫固乞致仕不允詔
勑孫固省所劄子奏以老病情迫累乞休致未賜開可
縁年齒晚暮疾病侵陵今日筋骸困憊至此無復安全
<pb:KR4d0082_WYG_033-28a>
之理伏望哀憐早降俞㫖事具悉卿逮事聖考於潜宫
與聞先朝之大政貴老求舊屬任之意方隆引疾告歸
退避之言已甚君臣同徳夫豈當然體力雖衰姑復自
勉所請宜不允故兹詔示想宜知悉
　　　宰相吕大防等為旱乞退不允詔
勑大防等省所劄子奏時雨不足乞罷免職任事具悉
歴時告旱嵗事可虞精禱未孚神貺猶嗇朕側身思咎
終夕靡遑卿等躬任燮和志同憂患雖引義自責大臣
<pb:KR4d0082_WYG_033-28b>
之體則然而釋位求安有國之計何賴尚講救荒之政
以助憂民之誠苟能使旱不為災則朕復何咎所請宜
不允故兹詔示想宜知悉
　　　太皇太后以旱賜門下詔
勑門下吾母臨御四方親决萬務清心克已凡以為民
而天意弗咸歴時災旱宿麥㡬盡秋稼未立饑饉既至
疫癘將起齋祠雖切漠然弗應吾則不徳民實何罪中
自循省寢食皆廢豈政治失當事之害物者尚多上下
<pb:KR4d0082_WYG_033-29a>
否塞情之不通者非一刑或不稱其罪用或不當其人
有一于斯皆足以上怫天心下擾民聴循致斯旱咎實
在吾皇帝遇災恐懼不敢自佚既命有司降食避殿罷
五月朔朝吾亦自今月二十三日後減常膳側身念咎
固無吝於改為恊徳濟民尚有求於列位故兹詔示想
宜知悉
　　　皇帝以旱賜門下詔
勑門下朕奉承統業于今五年臨御崇髙未達庶政夙
<pb:KR4d0082_WYG_033-29b>
夜祗懼若涉淵氷常恐徳之弗類無以下慰民望上當
天心今者冬雪不效春雨弗若逮此孟夏旱災如焚麥
不充食禾未出土嵗事凜凜民且狼顧雖禱祠備至而
神莫之答惟循省自克則災或可消意者政令寛弛吏
或為害而莫懲歟賦役失當民病於事而莫察歟忠言
有壅而未達賢才有抑而未用歟念之雖勤行則未至
昭明恐懼之誠意庶㡬隂陽之不違可自今月二十三
日後減常膳不御前殿及將来五月一日罷文徳殿視
<pb:KR4d0082_WYG_033-30a>
朝朕上奉東朝深愧常珍之日缺下臨庶尹猶冀嘉言
之上聞苟利於人其無不可故兹詔示想宜知悉
　　　鄧温伯免翰林承㫖不許不允詔二首
勑温伯覽所奏辭免恩命事具悉卿以文史足用乆在
禁林慎靖寡尤首承宻㫖雖云新命率皆前官尚此盤
桓固求引避既違朝廷號令之信徒有道路進退之嫌
其尚亟前勿為煩請所請宜不許故兹詔示想宜知悉
夏熱卿比平安好遣書指不多及
<pb:KR4d0082_WYG_033-30b>
勑温伯省所奏辭免恩命事具悉翰林以議論為官而
承㫖以年徳為選兹所以歴求多士復用舊乂卿既父
在朝廷當識朕意遷延退託雖多長者之風號令文詞
宜得宿儒之用成命不反固辭實難所請宜不允故兹
詔示想宜知悉夏熱卿比平安好遣書指不多及
　　　吕大防等再為旱乞退不允詔
勑大防等省所再上劄子奏近以旱暵為沴乞罷職任
伏䝉詔命不從所請伏望早賜施行事具悉常暘為災
<pb:KR4d0082_WYG_033-31a>
民瘠已甚朕為之父母而卿等為朕股肱相與憂之固
其任也然至於求罷職事則匪朕心朕既自以失徳為
疑卿等姑復以粃政為念因民情而圖救修旱備以防
微既能夙夜在公豈必逡巡去位朕志如是卿其少安
所請宜不允故兹詔示想宜知悉
　　　彰徳軍官吏軍民示喻敕書
勑彰徳軍官吏軍人僧道百姓等朕以魏都要地守難
其人馮京名臣姑易其節假爾鄴城之重壯我留鑰之
<pb:KR4d0082_WYG_033-31b>
聲矧旄鉞之得賢抑吏民之増氣已頒大號想慰輿情
今特授馮京檢校司空持節相州諸軍事相州刺史充
彰徳軍節度相州管内觀察處置等使再任知大名府
兼北京留守司公事畿内勸農使充大名府路安撫使
馬歩軍都總管仍加食邑五百戸食實封二百户勲封
如故故兹示諭悉宜知悉將士等各得平安好叅佐官
吏僧道耆壽百姓等並存問之遣書指不多及
　　　馮京免彰徳軍節鉞不許不允詔二首
<pb:KR4d0082_WYG_033-32a>
勑馮京覽所上表辭免恩命事具悉老臣所在衆志自
安邊鄙震其威名吏民習於條教事可坐定政無更張
是用因魏都之舊疆換鄴城之新節孚號既布僉謀畢
同方慶得人之難遽覽飛章之請吾命惟允卿其勿違
所請宜不許故兹詔示想宜知悉夏熱卿比平安好遣
書指不多及
勑馮京省所上表辭免恩命事具悉魏博重鎮舊用老
臣旄節寵章制存易地朕以卿著稱多士既歴三朝卧
<pb:KR4d0082_WYG_033-32b>
治此邦於今再嵗復欲借君以為重盖亦因民之所安
豈其固辭而可得免祗服成命永綏北郊所請宜不允
故兹詔示想宜知悉夏熱卿比平安好遣書指不多及
　　　文彦博免致仕合得五人恩澤詔
勑彦博省所劄子奏今来致仕依條合得五人恩澤乞
賜寢罷事具悉朝廷以恩遇老臣無所不厚而卿以禮
自克辭不敢居卿既能見得思義以律貪夫朕豈不能
成人之美以眀晚節盖知損之為益是以髙而不危所
<pb:KR4d0082_WYG_033-33a>
請宜允故兹詔示想宜知悉夏熱卿比平安好遣書指
不多及
　　　范百禄免翰林學士不允詔
勑百禄省所上表辭免恩命事具悉卿蚤以直言預英
祖之選中以直道干神考之知侃然立朝老而益劭朕
欲訪經籍討論之助求文章潤色之工既已寘卿金華
之中兹又擢卿玉堂之上矧復班六曹之首無躐等之
嫌繼仲父之賢有傳家之慶朝有成命勢不可違時方
<pb:KR4d0082_WYG_033-33b>
須才義亦難奪所請宜不允故兹詔示想宜知悉
　
　
　
　
　
　
　欒城集卷三十三

<pb:KR4d0082_WYG_034-1a>
欽定四庫全書
　欒城集卷三十四
　　　　　　　　　　　　　宋　蘇轍　撰
　北門書詔祈祝九十首
　　批荅四十四首
　　　門下侍郎孫固乞致仕不許不允批答二首
覽表具之吾不出帷幄臨御家邦實賴股肱之良以持
綱紀之要於其進退顧可輕聽之㢤卿頃自近藩擢貳
<pb:KR4d0082_WYG_034-1b>
東省本以年徳之故非有䈥力之求若夫正顔色出詞
氣使人望之而忠誠可信鄙倍自逺斯可矣豈以一病
未䏻造朝遂欲舎而去㢤誠請雖勤於義未也所請宜
不許
省表具之卿事先帝於東宫覽兵要於西府忠厚之節
始終不渝朕敷求舊人所得無㡬親之信之以為手足
尊之重之以為蓍龜非有大故不可棄也豈以一病而
輕去㦲雖㑹朝之常儀與坤成之大慶未䏻自力葢亦
<pb:KR4d0082_WYG_034-2a>
何疑尚寧乃心終輔予治所請宜不允
　　　劉昌祚免殿前副都指揮使不許不允批答二
　　　首
覽表具之衛兵虛帥累月於兹召節亟還辭章繼入既
匪眷懐之素復稽總䕶之宜與其飾説以固辭孰若勤
職而圖報所請宜不許仍㫁來章
省表具之卿結髮兵間著績境外歸總環衛本以次遷
懇避節旄再形謙請顧成命之不反宜就職以無辭所
<pb:KR4d0082_WYG_034-2b>
請宜不允仍斷來章
　　　文彦博乞致仕不許不允批答二首
覽表具之卿以衛武之年踐吕尚之位安然無作則功
名自隆黙然無言則卿尹自化當以至靖之徳坐鎮羣
動之樞不勞施為以憊䈥力今者初畢元祀遽聞告歸
㡬務多閑朝謁非病屬任既重披閲為疑方假百年之
令猷以觀庻尹之成効來請雖切殊匪吾心所請宜不
許
<pb:KR4d0082_WYG_034-3a>
省表具之老而謝事古之禮也而勢未可去葢有不得
謝者矣卿元豐之間引年而歸隆知足之風元祐之初
承詔而起敦急病之義既進退之兩得謂始終之不渝
方朝廷政事之優閑而卿志氣之康裕雍容師保之地
儀刑卿士之前朕之望卿意未有艾誠請雖至義不可
從所請宜不允
　　　吕大防免眀堂恩命不許不允批答四首
覽表具之吾聽政九重逮今四載觀孝孫之致享奉文
<pb:KR4d0082_WYG_034-3b>
子以配天神人既和禮樂備舉終事如素孰尸厥功顧
維元臣宜與有慶徃服休命其勿復辭所請宜不許
省表具之朕臨御諸夏俯仰四年格兹秋成躬致禋祀
爕和鎮撫卿與有勞豈惟一朝顯相之勤實賴同徳贊
襄之益國有成憲時錫寵章其罔復辭勉服休命所請
宜不允
覽表具之寵至而辭抑惟常禮義當而受顧亦何疑永
言宗祀之嚴實顯相之助加惠百辟罔遺一人豈其股
<pb:KR4d0082_WYG_034-4a>
肱之良而無封邑之寵成命不易祗受勿違所請宜不
許仍斷来章
省表具之朕奉祀合宫祗見上帝諸侯致享邇臣侍祠
凡執豆籩咸被慶賜矧予元宰實代天工獨執謙言孰
先多士勉膺成命罔復固辭所請宜不允仍斷来章
　　　皇伯祖宗暄免恩命不許不允批答四首
覽表具之季秋致享羣后在廷卿奉祀濮園首帥宗子
相我熈事不忘肅雍逮兹禮成宜受帝祉矧朝廷之寵
<pb:KR4d0082_WYG_034-4b>
數皆祖宗之舊章雖執謙辭莫囘成命所請宜不許
省表具之朕推廣帝澤覃及海涯惟英祖伯仲之親與
濮園烝嘗之奉顯膺異數實先諸臣矧兹均福之餘本
縁升侑之慶祗服成命其又何辭所請宜不允
覽表具之無言不酬無徳不報古之道也總章之祀成
于顯相雖駿奔走執豆籩皆被其澤矣而况於王乎雖
復固辭難遂来懇所請宜不許仍斷来章
省表具之屬尊則禮必異親近則寵必先國之舊章朕
<pb:KR4d0082_WYG_034-5a>
何敢廢矧惟合宫之祀實賴顯相之勤雖欲不居懼失
常典載嘉誠請難狥固辭所請宜不允仍斷来章
　　　皇叔祖宗祐宗楚免恩命不許不允批答四首
覽表具之吾祗命元孫躬饗上帝父兄在列君臣肅然
熈事告成大霈時舉宜因休命之降以為羣臣之先執
謙而辭殊匪吾意所請宜不許
省表具之朕躬享上帝陟配文考事天事親一舉而得
既受帝祉懼不敢専思與父兄共享其福若尊屬懿親
<pb:KR4d0082_WYG_034-5b>
辭而不有謂羣臣何其聽朕命服此休寵所請宜不允
覽表具之祭祀之澤神所照臨祖宗之舊吾無加損卿侍
祠夙夜終事肅雍既同百工咸被光寵豈獨㓗已固陳
謙詞懇請雖堅成命莫改所請宜不許仍斷来章
省表具之朕既有事于眀堂凡執事之臣咸與有慶矧
諸父兄之貴朕所尊禮而祖宗之所顧享者耶辭至於
再深所未喻尚體至意無復煩請所請宜不允仍斷来
章
<pb:KR4d0082_WYG_034-6a>
　　　皇弟佶似偲免恩命不許不允批答四首
覽表具之吾奉承先緒成就諸孫宗祀合宫兹見元良
之盛大霈寰㝢特先仲叔之賢率時舊章錫以休命體
我眷厚其勿謙辭所請宜不許
省表具之兄弟之義譬如手足憂喜同之朕有事于合
宫徼福于上帝中外臣庶咸被其澤豈予諸弟之親而
有不遍者乎朕命惟允其勿辭可也所請宜不允
覽表具之席父兄之貴居王公之尊典禮既行爵命自
<pb:KR4d0082_WYG_034-6b>
至兹以廣愛豈將期驕與其被命而力辭孰若居寵而
知畏祗服異數毋忘益恭所請宜不許仍㫁来章
省表具之宗祀文王以配上帝此周禮也議于諸儒歴
世不决逮我聖考一言而定朕奉而行之罔有増損至
於禮樂之文赦宥之澤咸有成法非朕所私豈余諸弟
子之賢弗廸前人之訓祗服寵命其勿固辭所請宜不
允仍斷来章
　　　劉昌祚免恩命不許不允批答四首
<pb:KR4d0082_WYG_034-7a>
覽表具之卿國之虎臣帥我爪士總章大祀宿衛有勞
宜為六軍之先以承大賚之慶辭而不有殊匪吾心所
請宜不許
省表具之卿為環列之尹職在訓齊方總章之祠勞於
宿衛禮成加惠國有舊章上自將帥之聯下逮什伯之
長咸錫休命罔遺一夫苟將獨辭何以率衆所請宜不
允
覽表具之朝廷治安將帥閑暇因慶推賞或疑無名孰
<pb:KR4d0082_WYG_034-7b>
知養之之優葢由責之之重鎮靖吏士折衝蠻夷茍誠
䏻之尚有大者徃服成命毋復固辭所請宜不許仍斷
来章
省表具之朕三嵗親祠百辟来助因上穹之降福縻好
爵以廣恩非獨尔私尚將何避若夫閫外之寄師中之
權朕既不以私假人卿亦宜以功受禄今此成命其勿
固辭所請宜不允仍斷来章
　　　中書侍郎劉摯免恩命不許不允批答二首
<pb:KR4d0082_WYG_034-8a>
覽表具之吾雙日而朝勤勞政事四嵗之乆庻㡬成功
幸斯民之小康見合宫之再享豈伊寡徳實賴羣公茍
天下之信安夫何賞之不可大賚之慶胡以辭為所請
宜不許仍斷来章
省表具之朕歴三嵗以親祠罄四海之来祭雖祖考之
徳足以致此而左右之助豈其無人卿夙夜在公直諒
不倚成我熈事爾勞居多惠澤之均率由舊典已行之
命其罔固辭所請宜不允仍斷来章
<pb:KR4d0082_WYG_034-8b>
　　　尚書右丞許將免恩命不許不允批答二首
覽表具之祭有大澤惠及庻工凡自通籍之臣莫不指
日而待卿位在丞轄手執紀綱辭而不居衆或未喻矧
成命之不反宜勉受以勿違所請宜不許仍斷来章
省表具之朕祗見昊穹嚴奉文考卿蚤以儒術用於先
朝葢圖任有求舊之心而顯相有逮事之感實先多士
推霈渥恩其勿固辭徃服成命所請宜不允仍斷来章
　　　文彦博致仕免兩鎮不許不允批答二首
<pb:KR4d0082_WYG_034-9a>
覽表具之凡自一命告老于朝考之舊章必加以爵葢
所以敦始終之義礪廉退之風國之故常吾敢失墜卿
自祖宗之世兼將相之權得謝神考之朝既履師臣之
貴老而復起功成告歸豈以上公之尊不如命士之寵
兼鎮之重故事可推雖曰非常之恩孰是元臣之比勉
膺成命毋煩固辭所請宜不許
省表具之朕越自沖年嗣承大統念昔師臣之美起卿
謝事之餘父老在朝國勢増重誨言時至典學日新方
<pb:KR4d0082_WYG_034-9b>
當問道之秋遽聞歸老之告留之不可爵之無加推考
舊章以錫成命因有餘而戒得雖嘉乃心念不足於報
功亦伸朕志所請宜不允
　　　韓忠彦免同知樞密院不許不允批答二首
覽表具之吾以二三大臣分領兵政庻務雖職之煩簡
或異而事之緩急畧殊然而屬任惟均出入無間卿既
與聞國論豈眀吾此心安有總轄中臺則足以參㡬微
之决至於議論西府則不䏻處軍旅之宜尚體眷懐母
<pb:KR4d0082_WYG_034-10a>
復謙請所請宜不許仍斷来章
省表具之惟乃先正歴事累朝經國論道有賢相之規
治兵禦戎得名將之畧風績猶在子孫不忘今朕舉以
試卿意卿得其遺意勉膺成命其勿煩請上可以幹國
之蠱下可以信父之志所請宜不允仍斷来章
　　　蘇頌免尚書左丞不許不允批答二首
覽表具之國方治安典章文物可以御世朝有耆老風
采議論足以服人吾以卿夙守名節練逹故事舉而用
<pb:KR4d0082_WYG_034-10b>
之豈苟而已勉起就職毋廢成命所請宜不許仍斷来
章
省表具之朕若稽古訓况於祖宗之法何所不考思得
良士逹於今昔之故眀以来詔以卿立朝滋久稱道不
亂擢寘綱轄之地以為先後之寄眀體兹意毋復来請
所請宜不允仍斷来章
　　　吕大防等乞御正殿復常膳不許不允批答二
　　　首
<pb:KR4d0082_WYG_034-11a>
覽表具之吾勉而臨政志切為仁凡克已以濟民皆力
行而不悔矧今久旱傷稼憂在阻饑豈以菲食逾旬指
為難事而卿等因是微澤率然上章雖嘉乃誠殊匪吾
意夫旱灾之後荒政之所備者尚煩秋種雖生終嵗之
可虞者非一與其君臣釋然而忘患孰若上下相儆以
圖安姑存降食之文以示畏天之實所請宜不許
省表具之歴時不雨天之告戒已深因旱責躬朕之誠
意未怠今雖小雨繼至而二麥已傷饑饉有已見之形
<pb:KR4d0082_WYG_034-11b>
禾黍無必穫之理卿等遽陳誠請求復故常朕仰畏天
威下念民瘼深愧治朝之盛未知肉味之甘矧復神母
愛民憂心如昨朕獨何意遄舉舊章須嵗事之有成與
天意而皆復所請宜不允
　　　第二表不許不允批答二首
覽表具之吾性夲恭儉居不求豐時方旱灾懼若無措
是用側身念咎貶食以祈上將荅於天心下以慰於民
望今者膏澤既至黍稷可期此則上帝仁愛之深斯民
<pb:KR4d0082_WYG_034-12a>
鰥寡之幸在吾祗懼何敢弭忘卿等備位股肱亮此誠
意豈可因風雨之微順忽隂陽之乆愆方嵗事之多虞
姑復少竢苟民食之既足吾亦何辭所請宜不許仍斷
来章
省表具之朕獲守丕基未習師保之訓不有善政以干
隂陽之和去冬以来時雨弗若譴告之乆逮今半嵗有
餘戒懼之誠豈以一雨而足永惟㑹朝之禮百辟具来
膳飲之常庻珍咸在方斯民之未裕匪朕意之所存卿
<pb:KR4d0082_WYG_034-12b>
等寄在腹心志同憂樂奉我以黼扆之盛不若處我於
無過之中厚我以玉食之華不若助我以兼濟之善所
請宜不允仍斷来章
　　　第三表不許不允批答二首
覽表具之乃者雩而得雨牟麥既傷田雖可耕禾黍猶
病吾惟農夫之不易嵗事之多艱未忘戒懼之誠不遑
口體之養今者時雨既至秋稼稍蘇卿等遽與庻官求
信前請吾將推先王菲食之意以終斯民豐嵗之祈行
<pb:KR4d0082_WYG_034-13a>
之雖乆而不謂勞卿其姑止以成吾志所請宜不許
省表具之朕庻政不眀常暘為譴奔走祠望降黜典常
亦既逾時僅而獲雨永惟天意之難復民食之未充庻
㡬終嵗之登成未免兹心之怵惕虛治朝之列位損内
饔之常羞於朕心猶曰未安而卿等遽以為請昔成湯
自省以六事楚莊常懼於無灾朕既嘉前王之小心豈
以一雨而遂懈所請宜不允
　　　第四表許允批答二首
<pb:KR4d0082_WYG_034-13b>
覽表具之吾聞天之降異本以仁愛人君君知畏天乃
克保有邦國故旱雖傷稼而恐懼修政則變或可消雨
雖應祈而怠忽忘灾則嵗未可必頃者膏澤荐至羣言
上聞吾夙興念此降食如故今勤請繼至屢却弗囘惟
衆意之不可重違故事之不可終廢膳羞之設雖勉强
以復常修省之心終頃刻而不去尚賴多士同致此誠
所請宜許
省表具之畏天卹民本朕躬平日之志避殿損膳抑祖
<pb:KR4d0082_WYG_034-14a>
宗故事之常乃者亢陽為灾甘澤未遍朕祗率舊典以
行本心兹因屢請之勤審知時雨之足茍無憂於民食
豈必廢於邦常朕既用僉言正坐食珍不改國朝之舊
卿等亦廣吾意修政謹備常若水旱之来所請宜允
　　書九首
　　　皇帝眀堂宿齋第一次問太皇太后聖體答書
太皇太后致書于皇帝祗事總章竭誠齋宿上承天以
報本内嚴父以顯親克慎多儀永膺繁祉
<pb:KR4d0082_WYG_034-14b>
　　　皇太后答書
皇太后致書於皇帝國有舊章禮嚴宗祀祓齋殿幄之
祕和調玉食之精益慎孝思以迓純嘏
　　　皇太妃答書
皇太妃致書于皇帝齋居外朝躬承大祀穆然重屋之
䆳焕乎右坐之嚴祗率舊章以承天貺
　　　第二次太皇太后答書
太皇太后致書于皇帝祀嚴三嵗卜告中辛既結佩以
<pb:KR4d0082_WYG_034-15a>
齋心將奠玉而致享克勤陟降以接眀靈
　　　皇太后答書
皇太后致書于皇帝講禮合宫祗視上帝將儀式於文
考以教孝於諸侯尚慎威儀以承佑享
　　　皇太妃答書
皇太妃致書于皇帝上帝降𠂻文考升侑精誠盡於齋
宿進退比於樂文罔有告勞以須降福
　　　皇帝謝禮畢太皇太后答書
<pb:KR4d0082_WYG_034-15b>
太皇太后致書于皇帝奉承天休纘嗣先烈四及季秋
之吉再欵合宫之嚴禮成不違神貺昭荅益懋仁孝之
本以格天人之和
　　　皇太后答書
皇太后致書于皇帝秋物豐成克致粢盛之奉羣心祗
若式觀職貢之来内盡純誠外殫庻物遂舉多儀之盛
何慚累聖之隆降福孔多克勤無斁
　　　皇太妃答書
<pb:KR4d0082_WYG_034-16a>
皇太妃致書于皇帝絜齋居外有夙夜之勤旋辟致恭
盡禮樂之變仰以報功於上帝俯以祈福於斯民及此
休成葢亦勞止永膺福祚以保家邦
　　祝十二首
　　　北亰南開二股河祭河瀆星辰祝文
維年月日嗣天子(名/)謹遣某官某敢昭告于尾宿星乃
者暑雨過常河流東溢因有司之来告請以時而決疏
兵役暴興冀眀靈之垂祐民心茍利幸開塞之協宜尚
<pb:KR4d0082_WYG_034-16b>
饗
　　　景靈宫安鐵水䆫祝文
維年月日皇帝遣某官某致祭于里域真官伏以靈宇
䆳嚴周渠捍密有司繕故以時易新既命㳙辰敢告經
始尚饗
　　　後苑祈晴祝文
維年月日皇帝遣某官某請僧三七人於後苑華景亭
開啟祈晴道場伏以秋稼方登淫雨作沴矧合宫之大
<pb:KR4d0082_WYG_034-17a>
禮迫季月之近期塗潦為憂寢食㡬廢仰祈法力之勝
時歛積雨之祥開示秋暘以成嵗事下慰勤農之念上
全享帝之誠謹言
　　　太廟整漏奏告宣祖皇帝祝文
維年月日孝曽孫嗣皇帝臣(名/)謹遣某官臣某敢昭告
於宣祖昭武睿聖皇帝伏以廟室久安霖雨乘隙飭工
繕治選日告䖍棟宇益堅威靈無竦尚饗
　　　後苑粉壇祈雨祝文
<pb:KR4d0082_WYG_034-17b>
維年月日皇帝遣某官某請僧三七人於後苑華景亭
開啟粉壇祈雨道埸伏以自冬常暘涉夏未雨四方千
里二麥一空惕焉不徳之慙貽我烝民之病爰假佛乘
之妙力大啟天竺之凈壇庻使鍾梵即交作雲雷於清
晝膏澤普潤復禾黍於有秋豈獨㣲𠂻之私實亦衆志
之䫟謹言
　　　五岳四瀆祈雨祝文
維年月日皇帝(名/)謹遣某官某敢昭薦於某神伏以君
<pb:KR4d0082_WYG_034-18a>
徳不修天澤弗應自冬涉夏困於常晹失麥與禾何以
卒嵗率土之廣匪神孰依雖或政令之失宜嗟彼烝庻
之何罪尚祈甘雨克畀豐年衆之所同神罔終棄尚饗
　　　謝雨祝文
維年月日皇帝(名/)謹遣某官某敢昭賽于東嶽天齊仁
聖帝伏以自冬歴春雨雪弗效由近及逺麥禾可憂懼
成兇年病我赤子神眀昭荅膏澤普加力囘大旱之餘
卒致有秋之喜不腆之薦誠意斯存尚饗
<pb:KR4d0082_WYG_034-18b>
　　　鳳翔府太平宫修殿告遷太宗真宗神御祝文
維年月日孝曽孫嗣皇帝臣(名/)謹遣某敢昭告于太宗
皇帝伏以終南積髙神眀是宅仙廟夙設容御攸存屬
當圖新敢告遷寓少祈安妥旋復故常尚饗
　　　奏告五星祈雨祝文
維年月日嗣天子(名/)謹遣某官某敢昭告于東方嵗星
伏以膏澤不時咎在邦政烝庻何罪横罹深灾惟神聰
眀實司造化尚霈甘雨卒成豐年衆所共祈神豈弗荅
<pb:KR4d0082_WYG_034-19a>
尚饗
　　　天地社稷宗廟謝雨祝文
維年月日嗣天子臣(名/)謹遣具官臣劉摯敢昭賽于昊
天上帝伏以旱始於冬牟麥既病勢延於夏禾黍亦傷
憂心如焚靡神不舉雖責躬而何益賴靈徳之好生甘
澤霶流羣槁復作民有望於饘粥國無廢於粢盛仰止
鴻私莫知所報尚饗
　　　神廟寺觀謝雨祝文
<pb:KR4d0082_WYG_034-19b>
維年月日皇帝遣某官某敢昭賽于某神伏以民以食
為生神以民為主亢陽為厲顧多匪徳之慙靈雨既周
終賴無私之施釋三農之憔悴復九榖於登成利澤無窮
㤙徳何報尚饗
　　　岳瀆謝雨祝文
維年月日皇帝(名/)謹遣某官某敢昭賽于某神乃者嵗
方常暘民既艱食賑倉廪而何救殫雩禜而莫聞雖懐
閔雨之誠顧乏應天之實是以並走羣望靡神不宗神
<pb:KR4d0082_WYG_034-20a>
惟不終棄民國亦因以受賜油雲屢作甘雨俄均禾黍
復生麻菽可蓻民既勤止朝夕耕耔之間神終相之時
節風雨之至尚饗
　　青詞十二首
　　　福寧殿開啟眀堂預告道場青詞
維年月日嗣天子臣(名/)請女道士二七人於福寧殿開
啟眀堂道場一月罷散日設醮一座一百二十分位謹
上啟元始天尊太上道君太上老君混元上徳皇帝伏
<pb:KR4d0082_WYG_034-20b>
以將欵合宫祗見上帝尊道家之祕籙先祓不祥企真
馭於太虛罔違誠悃錫兹祉福畀我休成無任懇倒之
至謹詞
　　　北京南開二股河道場青詞
維年月日嗣天子臣(名/)謹遣某官某請道士二七人為
開二股河開啟道埸七晝夜罷散日設醮一座一百二
十分位謹上啟元始天尊太上道君太上老君混元上
徳皇帝伏以大河西行已見歴年之乆漲水東溢疑還
<pb:KR4d0082_WYG_034-21a>
故道之流兵役既興民力重困顧河朔灾傷之未復惟
天心惻怛以無私式遏横流少安北道無任懇倒之至
謹詞
　　　中太一宫祈晴青詞
維年月日嗣天子臣(名/)謹遣某官某請道士三七人於
太一宫真室殿開啟析晴道場謹上啟元始天尊太上
道君太上老君混元上徳皇帝伏以多稼如雲淫雨若
注勢逾三日害及百嘉永惟刑政之失中顧念蒼黔之
<pb:KR4d0082_WYG_034-21b>
何罪矧復宗祀有日百執致功泥潦塞塗中外告病仰
惟真聖之妙實司隂陽之權廓清繁雲焕發朝日屈伸
俄頃變化無方使民獲收歛之功而國遂齋祠之禮永
望霄極祗薦勤誠無任懇倒之至謹詞
　　　眀堂禮畢福寧殿道場青詞
維年月日嗣天子臣(名/)請女道士二七人於福寧殿開
啟眀堂禮畢道場一七日罷散日設醮一座一百二十
分位謹上啟元始天尊太上道君太上老君混元上徳
<pb:KR4d0082_WYG_034-22a>
皇帝伏以因聴政之堂脩饗帝之祀陟配文考大賚四
方禮成不違神貺尊答念非寡徳之致顧依妙道之餘
祗祓禁塗逺迓真馭誠心上逹㣲供獲陳無任懇倒之
至謹詞
　　　罷散青詞
維年月日嗣天子臣(名/)請女道士二七人於福寧殿罷
散眀堂禮畢道場設醮一座一百二十分位謹上啟元
始天尊太上道君太上老君混元上徳皇帝伏以饗帝
<pb:KR4d0082_WYG_034-22b>
合宫獲成嚴父之志薦誠祕殿復陳終事之儀靈科既
脩真貺斯格肅然神光之下怳然誠意之通眀徳甚㣲
愧天心之博應神功莫測保邦祚於無疆
　　　景靈宫預告雅飾聖祖青詞
伏以威神在天像設有位稍經嵗月䆮失光儀輙因靈
科以告増飾無任懇倒之至謹詞
　　　裝飾聖祖御容青詞
伏以真聖所依宜極華焕嵗月既久必有増嚴兹因卜
<pb:KR4d0082_WYG_034-23a>
日之良敢告飾工之始無任懇倒之至謹詞
　　　雅飾了畢開啟奉安聖祖真容道場青詞
伏以靈徳常新威顔有耀儼若斯民之望怳然真馭之
臨肇自殊庭即安珍館稽首延佇降福無疆無任懇倒
之至謹詞
　　　西岳謝雨青詞
伏以靈雨愆期農民驚顧精禱既格神應不違牟麥復
存禾黍可望永惟千里之澤豈獨一人之私尚終降休
<pb:KR4d0082_WYG_034-23b>
迄有豐嵗無任懇倒之至謹詞
　　　中太一宫祈雨青詞二首
伏以冬雪不效春雨過期雲族屢興風灾輙至牟麥既
病秋種未入嗟民何罪籲天不聞惟側身念咎之誠不
敢自赦而絜齋祈福之舊亦莫少愆庻見膏澤之滂流
尚俾饑民之粒食懇禱斯極真聖所臨無任
　　　其二
伏以常晹為虐夏已及中精禱未孚雨不逾尺麥雖粗
<pb:KR4d0082_WYG_034-24a>
入未足充八口之饑禾則始生猶當竢三日之澤人謀
竭矣天意謂何惟至道之密㣲運元化於俄頃慈閔衆
庻覆䕶邦家召呼風雲廣施千里之潤勃興黍稷終致
百室之盈永與斯民同仰靈徳無任懇倒之至謹詞
　　朱表七首
　　　福寧殿罷散眀堂預告道場朱表
臣(名/)言絜誠致享近在外朝先事告誠祗祓中禁企聖
真於璇極嚴科式於靈場忽怳攸通福祥来暨冀奠玉
<pb:KR4d0082_WYG_034-24b>
而神享迄升烟而禮成終始莫違上下䝉慶臣無任
　　　北亰開二股河罷散道場朱表
臣(名/)言秋水洊至河流灌盈溢于北都之南疑有東行
之漸亟興兵役永念民勞仰祈幽贊之功式遏横流之勢
浮議一定疲俗再安覬洪造之無私庻㣲&KR0454;之不昧臣
無任
　　　眀堂禮畢福寧殿罷散道場朱表
臣(名/)言親祠之重毎三嵗而後成陟配之隆及中辛而
<pb:KR4d0082_WYG_034-25a>
既舉顧菲薄之何有賴真聖以為依祗按靈科絜齋祕
殿仙㳺降格神貺普存上保邦家之休下祈民物之定
𦕈然㣲悃過此何求臣無任
　　　景靈宫奏告雅飾聖祖罷散道場朱表
臣(名/)言於赫皇祖敷佑下民眷真宇之靚深儼粹容之
肅穆雖道存不變而體有從新既祗薦於科儀期永安
於像設臣無任
　　　景靈宫奉安聖祖真宗御容罷散道場朱表
<pb:KR4d0082_WYG_034-25b>
臣(名/)言真源永乆福千世以無疆䆳宇穆清延萬靈之
景從肇新遺像祗薦薄誠庻資法㑹之功敷錫烝民之
祗臣無任
　　　西嶽罷散謝雨道場朱表
臣(名/)言歴時不雨千里同憂顧民何知惟帝是賴精禱
既應多稼獲存饘粥之餘倉廩攸實仰慿道供少荅神
休臣無任
　　　諸宫觀罷散謝雨道場朱表
<pb:KR4d0082_WYG_034-26a>
臣(名/)言生靈多罪丁旱暵以知窮真聖至仁視疾苦而
能救不嫌屢請之黷溥施甘澤之慈禾黍復生囷倉可
望仰企霄漢莫報恩私臣無任
　　表五首
　　　泥飾諸陵神臺奏告表
臣(名/)言伏以威神如在陵&KR0230;無疆風雨侵尋塗丹脫落
時加新飾以謹故封敢因良辰式告安宅臣無任
　　　泥飾永祫陵神臺等奏告表
<pb:KR4d0082_WYG_034-26b>
臣(名/)言伏以陵臺鞏固殿瓦峻嚴雨澤浸淫丹粉墮落
恭擇良日以命衆工彩飾再完威神不竦臣無任
　　　眀堂禮畢内中奏謝諸佛表
伏以躬薦㣲誠克終大典致周公嚴父之志逹聖人享
帝之能顧菲薄之何功賴僊真之垂佑歸依靡極荷戴
不忘
　　　露香表
伏以大享告成舊章不墜祗答昊穹之貺升侑文考之
<pb:KR4d0082_WYG_034-27a>
靈精意潛通多福荐至敢因清夜躬薦薄誠
　　　永裕陵添修屋宇奏告表
臣(名/)言伏以宫&KR0230;崇深廊廡缺圯敢㳙良日祗命衆工
庻復從新以資永固臣無任
　
　
　
　
<pb:KR4d0082_WYG_034-27b>
　
　
　
　
　
　
　
　欒城集巻三十四

<pb:KR4d0082_WYG_035-1a>
欽定四庫全書
　欒城集巻三十五
　　　　　　　　　　　　　宋　蘇轍　撰
　論時事狀三首
　　　制置三司條例司論事狀(奏乞外/任狀附)
轍頃者誤䝉聖㤙得備官屬受命以来於今五月雖勉
强從事而才力寡薄無所建眀至於措置大方多所未
諭每獻狂瞽輒成異同退加考詳未免疑惑是以不虞
<pb:KR4d0082_WYG_035-1b>
僣冐聊復一言竊見本司近日奏遣使者八人分行天
下按求農田水利與徭役利害以為方今職司守命無
可信用欲有興作當别遣使愚陋不逹竊以為國家養
材如林治民之官棊布海内興利除害豈待他人今始
有事輒特遣使使者一出人人不安能者嫌使者之侵
其官不能者畏使者之議其短客主相忌情有不通利
害相加事多失實使者既知朝廷方欲造事必謂功效
可以立成人懐此心誰肯徒返為國生事漸不可知徒
<pb:KR4d0082_WYG_035-2a>
使官有送迎供饋之煩民受更張勞擾之弊得不補失
將安用之朝廷必欲興事以利民轍以為職司守令足
矣葢勢有所便衆有所安今以職司治民雖其賢不肖
不可知而衆所素服於勢為順稍加選擇足以有為是
以古之賢君聞選用職司以責成功未聞遣使以代職
司治事者也葢自近世政失其舊均稅寛䘏毎事遣使
冠葢相望而卒無絲毫之益謗者至今未息不知今日
之使何以異此至於遣使條目亦所未安何者勸課農
<pb:KR4d0082_WYG_035-2b>
桑墾闢田野人存則舉非有成法誠使職司得人守令
各舉其事罷非時無益之役去猝暴不急之賦不奪其
力不傷其財使人知農之可樂則將不勸而自勵今不
治其本而遂遣使將使使者何從施之議者皆謂方今
農事不修故經界可興農官可置轍觀職司以下勸農
之號何異於農官嘉祐以来方田之令何異於經界行
之歴年未聞有益此農田之説轍所以未諭也天下水
利雖有未興然而民之勞佚不同國之貧富不等因民
<pb:KR4d0082_WYG_035-3a>
之佚而用國之富以興水利則其利可待因民之勞而
乘國之貧以興水利則其害先見苟誠知生民之勞佚
與國用之貧富則水利之廢興可以一言定矣而况事
起無漸人不素講未知水利之所在而先遣使使者所
至必將求之官吏官吏有不知者有知而不告者有實
無可告者不得於官吏必求於民不得於民其勢將求
於中野興事至此葢已甚勞此水利之説轍所未諭也
徭役之事議者甚多或欲使鄉户助錢而官自雇人或
<pb:KR4d0082_WYG_035-3b>
欲使城郭等第之民與鄉户均役或欲使品官之家與
齊民並事此三者皆見其利不見其害者也役人之不
可不用鄉户猶官吏之不可不用士人也有田以為生
故無逃亡之憂朴魯而少詐故無欺謾之患今乃捨此
不用而用浮浪不根之人轍恐掌財者必有盗用之姦
捕盗者必有竄逸之弊今國家設捕盗之吏有巡檢有
縣尉然較其所獲縣尉常宻巡檢常踈非巡檢則愚縣
尉則智葢弓手鄉户之人與屯駐客軍異耳今將使雇
<pb:KR4d0082_WYG_035-4a>
人捕盗則與獨任巡檢不殊盗賊縱横必自此始轍觀
近嵗雖使鄉户頗得雇人然至於所雇逃亡鄉户猶任
其責今遂欲於兩稅之外别立一科謂之庸錢以備官
雇鄉户舊法革去無餘雇人之責官所自任且自唐楊
炎廢租庸調以為兩稅取大歴十四年應干賦歛之數
以定兩稅之額則是租調與庸兩稅既兼之矣今兩稅
如舊奈何復欲取庸盖天下郡縣上户常少下户常多
少者徭役頻多者徭役簡是以中下之户每得休間今
<pb:KR4d0082_WYG_035-4b>
不問户之髙低例使出錢助役上户則便下户實難顛
倒失宜未見其可然議者皆謂助役之法要使農夫專
力於耕轍觀三代之間務農最切而戰陣田獵皆出於
農茍以徭役較之則輕重可見矣城郭人户雖號兼并然
而緩急之際郡縣所賴饑饉之嵗將勸之分以助民盗
賊之嵗將借其力以捍敵故財之在城郭者與在官府
無異也方今雖天下無事而三路芻粟之費多取亰師
銀絹之餘配賣之民皆在城郭茍復充役將何以濟故
<pb:KR4d0082_WYG_035-5a>
不如稍加寛假使得休息此誠國家之利非民之利也
品官之家復役已乆議者不究本末徒聞漢世宰相之
子不免戍邊遂欲使衣冠之人與編户齊役夫一嵗之
更不過三日三日之雇不過三百今世三大户之役自
公卿以下無得免者以三大户之役而較之三日之更
則今世既已重矣安可復加㢤盖自古太平之世國子
俊造將用其才者皆復其身胥史賤吏既用其力者皆
復其家聖人舊法良有深意以為責之以學而奪其力
<pb:KR4d0082_WYG_035-5b>
用之於公而病其私人所難兼是以不取奈何至於官
户而又將役之且州縣差役之法皆以丁口為之髙下
今已去鄉從宦則丁口登降其勢難詳將使差役之際
以何為據必用丁則州縣有不能知必不用丁則官户
之役比民為重今朝廷所條約官户如租佃田宅斷買
坊塲廢舉貨財與衆争利比於平民皆有常禁茍使之
與民皆役則昔之所禁皆當廢罷罷之則其弊必甚不
罷則不如為民此徭役之說轍所以未諭也轍又聞發運
<pb:KR4d0082_WYG_035-6a>
之職今將改為均輸常平之法今將變為青苗愚鄙之
人亦所未逹昔漢武外事四夷内興宫室財用匱竭力
不能支用賈人桑羊之說買賤賣貴謂之均輸雖曰民
不加賦而國用饒足然而法術不正吏縁為姦掊克日
深民受其病孝昭既立學者爭排其說霍光順民所欲
從而予之天下歸心遂以無事不意今世此論復興衆
口紛然皆謂其患必甚於漢何者方今聚歛之臣才智
方畧未見桑羊之比而朝廷破壊規矩解縱繩墨使得
<pb:KR4d0082_WYG_035-6b>
馳騁自由惟利是嗜以轍觀之其害必有不可勝言者
矣今立法之初其說甚美徒言徙貴就賤用近易逺茍
誠止於此則似亦可為然而假以財貨許置官吏事體
既大人皆疑之以為雖不眀言販賣然既許之以變易
矣變易既行而不與商賈爭利者未之聞也夫商賈之
事曲折難行其買也先期而與錢其賣也後期而取直
多方相濟委曲相通倍稱之息由此而得然至徃徃敗
折亦不可期今官買是物必先設官置吏簿書禄廩為
<pb:KR4d0082_WYG_035-7a>
費已厚然後使民各輸其所有非良不售非賄不行是
以官買之價比民必貴及其賣也弊復如前然則商賈
之利何縁可得徒使謗議騰沸商旅不行議者不知慮
此至欲損數百萬緍以為均輸之法但恐此錢一出不
可復還且今欲用忠實之人則患其拘滯不通欲用巧
智之士則患其出没難考委任之際尤難得人此均輸
之說轍所以未諭也常平條勑纎悉具存患在不行非
法之弊必欲修眀舊制不過以時歛之以利農以時散
<pb:KR4d0082_WYG_035-7b>
之以利末歛散既得物價自平貴賤之間官亦有利今
乃改其成法雜以青苗逐路置官號為提舉别立賞罰
以督增虧法度紛紜何至如此而况錢布於外兇荒水
旱有不可知歛之則結怨於民捨之則官將何賴此青
苗之說轍所以未諭也凡此數事皆議者之所詳論眀
公之所深䆒而轍以才性扑拙學問空踈用意不同動
成違忤雖欲勉勵自效其勢無由茍眀公見寛諒其不
逮特賜敷奏使轍得外任一官苟免罪戾而眀公選賢
<pb:KR4d0082_WYG_035-8a>
舉能以備僚佐兩獲所欲幸孰厚焉
　　　(附/)條例司乞外任奏狀
　右臣近䝉聖恩召對便殿面賜差使仍奉徳音不許
　辭避伏自受命於今五月雖日夜勉强而才性朴拙
　議論迂踈毎於本司商量公事動皆不合伏惟陛下
　創置此局將以講求財利循致太平宜得同心協力
　之人以備官屬而臣獨以愚鄙固執偏見雖欲自效
　其勢無由臣已有狀申本司具述所論不同事件茍
<pb:KR4d0082_WYG_035-8b>
　陛下閔臣孤危未賜誅譴伏乞除臣一合入差遣使
　得展力州郡敢不䇿勵駑鈍以酬㤙私臣無任瞻天
　請命激切屏營之至
　　　陳州為張安道論時事書
伏以中外臣庻各有職事越職而言國有常憲臣守土陳
州非有言責而輒言之計其狂愚兹實有罪然臣伏念
頃以老疾不任吏事陛下未忍廢棄親擇便地以遂安
養將辭之日面奉徳音以為大臣之義皆當為國謀慮
<pb:KR4d0082_WYG_035-9a>
不宜以中外為嫌有所不盡古人有言雖乃身在外乃
心罔不在王室伏惟聖徳廣大無所不容而臣自到任
以来于今一嵗心目昏眩有加無瘳故嘗乞匄餘生求
還閭舎區區之誠久而未獲陛下視臣志氣一衰至此
豈復有意别白是非而與世俗爭議也㢤是以得失之
間久無所與今者竊有所懐上為陛下叅之官吏下為
陛下騐之百姓而安危之機實在於此自惟受恩累聖
邦之休戚身實同之志力雖衰於義不可嘿已然臣之
<pb:KR4d0082_WYG_035-9b>
所欲言者非敢逺引前古逆探未然以惑陛下之聦眀
也凡皆陛下之所嘗試而臣愚之所與聞者耳臣伏見
陛下即位之始計慮深逺凡有所建動合天心始議山
陵深䘏費用之廣推眀先帝薄𦵏之命以詔有司四方
聞之無不感泣其後一年之間誕布號令勸率宗族惇
孝弟之行勉勵州郡先農桑之政復轉對以廣言路議
徭役以寛民力盛徳之事不可具紀是時天下雖大變之
後而無不翹然想聞徳音以忘其憂兩宫歡欣九族親
<pb:KR4d0082_WYG_035-10a>
睦羣臣萬民䝉福而安紛紜之議不至於朝廷謗讟之
聲不聞於里閭陛下優㳺無為而天下已治矣為國如
此豈不樂哉陛下自今視之當日之政其可悔恨者凡
有㡬以臣觀之非獨陛下無所悔恨雖天下之人亦未
有以為失當者也何者政令簡易而人情之所安耳易
曰易則易知簡則易從易知則有親易從則有功有親
則可乆有功則可大嚮使陛下推行此道始終不變則
臣以為乆大之功可得而致矣其後求治太切用意過
<pb:KR4d0082_WYG_035-10b>
當姦臣縁隙得進邪說始議開邊以中上㫖於是延安
有横山之謀保安有招誘之計陛下饒之以金帛假之
以干戈小人貪功慮害不逺輕發深入結怨西戎攘奪
尺寸無用之土空竭内府累世之積大者疲弊秦雍小
者身死宼讐西鄙騷然不寧而陛下始一悔矣然而陛
下天姿英果有漢武宏逹之量雖復兵吏失律而立功
之意未嘗少衰是以左右大臣測知此心復進財利之
説陛下樂聞其利而未暇深究其害於是舉而從之置條
<pb:KR4d0082_WYG_035-11a>
例司以講求天下之遺利已酉之秋新政始出自是以
来凡所變革不可悉數其最大者一出而為常平青苖
再出而為揀兵併營三出而為出錢雇役四出而為保
甲教閲四者並行於世官吏疑惑兵民憤怨諌爭者章
交於朝誹謗者聲播於市陛下不勝其煩為之當宁太
息日昃而不食矣然猶幸其成功力排衆人之議而固
守之天下方共厭苦而不知其所止也而揀兵併營之
䇿其害先見武夫兇悍為怨最深為患最急陛下知其
<pb:KR4d0082_WYG_035-11b>
不可於是多支月糧復收退卒以順適其意而陛下既
再悔矣然軍中之口猶復匈匈不靖陛下雖推恩撫之
而終不以為恵反謂陛下畏之耳不幸邊臣失算再生戎患帷
幄之臣謀之不臧不務安之而務撓之臨遣執政付以
疆事多出金幣豫書誥敕以成其深入之計當此之時
天下之心知其必敗矣而陛下與一二臣者方以為萬
舉而萬全既而出兵無人之境築城不守之地困弊腹
心以求無益之功使秦晉之民父子流離肝腦塗地戎
<pb:KR4d0082_WYG_035-12a>
人徼勌受屈已築之城隨即傾覆救援之兵相繼潰叛
四方震動君臣宵旰而後下罪已之詔投竄元宰以謝
二鄙而陛下既三悔矣夫此三者方其未悔也陛下亦
以為是邪非邪陛下犯逆衆心力行而不顧其必以為
是不以為非也然而其終卒至於此然則方今陛下之
所是而未悔者無乃亦類此歟臣聞衆而不可欺者民
也勇而不可犯者兵也險而不可侮者隣國也今陛下
既已欺民犯兵而侮隣國矣夫犯兵侮隣變速而禍小
<pb:KR4d0082_WYG_035-12b>
至於欺民則變遲而禍大變速而禍小者瓦解之憂也
變遲而禍大者土崩之患也今瓦解之憂陛下既知悔
矣而土崩之患陛下未以為意此臣之所以寒心也易
曰不逺復無祗悔元吉事之未敗也陛下不悟其非必
俟其敗而後悔如向三者則陛下之復已逺而悔亦大
矣且臣觀之方今陛下之所是而未悔者亦有三而已
青苗助役保甲三者之弊臣不復言矣何也言事者論
其不可非一人也百姓毁壊支體燻灼耳目嫁母分居
<pb:KR4d0082_WYG_035-13a>
賤賣田宅以自脫免非一家也陛下其亦知之矣徘徊
而不改使民無所告訴加之以水旱繼之以饑饉積憾
之民奮為羣盗浸滛蔓延滅而復起英雄乘間而作振
臂一呼而千人之衆可得而聚也如此而勝廣之形成
此所謂土崩之勢也臣恐陛下至此雖欲復悔而無所
及矣故臣願陛下取即位之政與今日之事而試觀之
天下擾擾不安孰與今日之甚羣臣交口爭辨孰與今
日之衆陛下聴覽疲勌孰與今日之多悔恨自責孰與
<pb:KR4d0082_WYG_035-13b>
今日之切陛下誠以此較之則不待臣言之終而得失可
以自决矣且夫即位之政陛下之本心也今日之事臣
下之過計也陛下棄即位之本心而狥臣下之過計臣
竊以為過也雖然臣竊聽之道路方今陛下則亦悔之
矣悔之而不變非陛下之意也迫於建議之臣耳夫人
臣進謀於其君茍事之不遂而變以從衆則人主有以
測其深淺人主有以測其深淺則其用捨之命在於人
主此人臣之所以不便也臣竊痛陛下為社稷之計欲
<pb:KR4d0082_WYG_035-14a>
改過以安天下而怙權固位之臣持之而不釋陛下聦
眀睿智廢置自我而獨為此鬱鬱也漢宣帝與趙充國
議擊匈奴魏相非之以為當與平昌侯樂昌侯平恩侯
及有識者詳議乃可此三人者非賢於趙充國也然其
與國同憂樂無僥倖功名之心與晞望爵賞之意則過
於充國逺甚充國猶不可聽而况不如充國者㢤陛下
將安民保國而與喜功伐好權利者謀之臣不知其可
也臣不勝區區忘身憂國之誠是以勢踈而言切惟陛
<pb:KR4d0082_WYG_035-14b>
下察之
　　　自齊州囘論時事書(畫一/狀附)
臣自少讀書好言治亂方陛下求治之初上書言事陛下
不廢狂狷召對便殿親聞徳音九品賤官自此始得登
對論事當此之時陛下好問之聲震動海内愚賤之人
篤信寡慮以為天下之事可得徐陳遍舉指顧而定矣
既而誤䝉㤙澤受職條例抗論得失與有司不合得請
外補於今七年而天下之治安終未可見臣竊疑之伏
<pb:KR4d0082_WYG_035-15a>
惟陛下天縱聖徳聦眀睿智不學而具其於謀慮措置
曽何足云然自頃嵗以来毎有更張民率不服盖靑苗
行而農無餘財保甲行而農無餘力免役行而公私並
困市易行而商賈皆病上則官吏勞苦患其難行下則
衆庻愁嘆願其速改凡此四者豈陛下之聖眀有所不
知耶臣以為非也陛下之聖眀無所不知何以言之二
年以来陛下屢發英斷廢置大吏數其罪愆眀示臣庻
凡天下之所共疾惡者陛下無一不知由此觀之凡天
<pb:KR4d0082_WYG_035-15b>
下之所共厭苦者陛下何所不察今者皇天悔禍啟道
聖意易置輔相中外踊躍思覩寛政而歴日彌月寂寞
無聞衆心皇皇如乆飢而不得食臣雖愚陋竊獨為陛
下恨也陛下自即位以来求治之心常若不及意將以
尭舜之隆平易漢唐之淺陋不幸左右不眀陵遲以至
於此天下之人孰不知之今也既知其不可用而去之
又循舊術而不改將遂代之任咎此臣之所以為陛下
恨也且今天下之安危智者不再計矣水旱連年死者
<pb:KR4d0082_WYG_035-16a>
將半遺民飢困盗賊滿野疆埸未寧軍旅在外府庫空
竭邊餽寡少事之可憂者何可勝數術之不效㫁可見
矣然陛下獨遲遲而不决意者已為之而已廢之恐天
下有以窺其深淺耶臣聞人主之徳如天天之於物也
熾然而旱赤地千里草本皆死可謂虐矣然至雷雨時
作膏澤洋溢百榖奮起民復粒食鼓舞盛徳而忘旱之
虐何者度量廣大改過而無疑也如使宻雲而無雨既
雨而中止遲疑猶豫久而不忍則天下生物盡矣傳曰
<pb:KR4d0082_WYG_035-16b>
君子之過也如日月之食焉過也人皆見之更也人皆
仰之今陛下誠先治其心使虛一而静湛乎彼我得失
莫能嬰也去惡如棄塵垢遷善如救飢渇與民一新罷
此四事青苗之既散者要之以三嵗而不收息保甲之
既團者存其舊籍而不任事復差役以罷免役之條通
商賈以廢市易之令行之朞年而觀之茍民不安居水
旱復作盗賊復起財用復竭誠有一事以憂陛下臣請
伏罔上之誅以謝左右陛下誠不信臣數年之後親
<pb:KR4d0082_WYG_035-17a>
受其弊矣古人有言曰一慙之不忍而終身慙乎惟
陛下為社稷籌之臣謹列四事之害畫一以獻不勝愚
忠憤懣之誠干犯天威伏俟鈇鉞臣轍誠惶誠恐昧死
上書
　　　(附/)畫一狀
　謹案青苗免役保甲市易四事得失最為易見上自
　中外臣寮下至田父野老無有一不知者但以朝廷
　所行言其是則有功言其非則有罪是以畏避鉗黙
<pb:KR4d0082_WYG_035-17b>
　不敢正言臣今謹采衆議人所共知灼然可見者畫
　一開坐如後
　一議者皆謂富民假貸貧民坐收倍稱之息是以富
　　者日富貧者日貧今官散青苗取息二分收富人
　　并兼之權而濟貧民緩急之求貸不異於民間而
　　息不至於倍稱公私皆利莫便於此然公家之貸
　　其實與私貸不同私家雖取利或多然人情相通
　　别無條法今嵗不足而取償於来嵗米粟不給而
<pb:KR4d0082_WYG_035-18a>
　　繼之以芻藁雞豚狗彘皆可以還債也無嵗月之
　　期無給納之費出入閭里不廢農作欲取即取願
　　還即還非如公家動有違礙故雖或取息過倍而
　　民恬不知今官貸青苗責以見錢催隨二稅隣里
　　相保結狀請錢一家不至九家坐待奔赴城市糜
　　費百端一有逋竄均及同保貧富相迨要以皆斃
　　而後已朝廷雖多設法度以救其失而其實無益
　　也
<pb:KR4d0082_WYG_035-18b>
　一議者又謂平時差役破壊民家一夫為役舉家失
　　業故使逐户出錢官為雇人謂之免役出錢雖多
　　而民免於破家之患以此為說行之不疑然不知
　　三代之民以力事上不專以錢近世因其有無各聴
　　其便有力而無財者使效其力有財而無力者皆
　　得雇人人各致其所有是以不勞而具今也棄其
　　自有之力而一取於錢民雖有餘力不得效也於
　　是賣田宅伐桑柘鬻牛馬以共免役而天下始大
<pb:KR4d0082_WYG_035-19a>
　　病矣且夫錢者官之所為米粟布帛者民之所生
　　也古者上出錢以權天下之貨下出米粟布帛以
　　補上之闕上下交易故無不利今青苗免役皆責
　　民出錢是以百物皆賤而惟錢最貴欲民之無貧
　　不可得也至如亰師百司郡縣刑法之吏無禄而
　　役為日久矣周制庻人在官雖曰有禄而事簡吏
　　少勢或易供非如今時員數猥多不可供億况三
　　代兵出於民而今世之兵坐而仰給若又兼舉大
<pb:KR4d0082_WYG_035-19b>
　　費為力實難然議者以為給之以禄然後可責之
　　以廉盖朝廷選吏之精必不如擇官之慎禄吏之
　　厚必不如禄官之多今慎擇多禄之官猶不免於
　　貪而况於吏人乎且昔之為法也計贓得罪無禄
　　者减等今用倉法則吏之得罪反重於官顛倒失
　　宜尤為未可若朝廷誠患吏貪但使官得其人則
　　吏之受賕自有分限若猶未也則雖重禄深法不
　　能禁矣
<pb:KR4d0082_WYG_035-20a>
　一議者又謂三代之盛兵出於農故團結伍保以寓
　　軍今朝廷喜其近古亦謂可行然而三代之民受
　　田於官官之所以養之者厚故出身為兵而無怨
　　今民買田以耕而後得食官之所以養之者薄而
　　欲責其為兵其勢不可得矣葢自唐以来民以租
　　庸調與官而免於為兵今租庸調變而為兩稅則
　　兩稅之中兵費具矣且又有甚者民之納錢免役
　　也以為終身不復為役矣今也既已免役而於捕盗
<pb:KR4d0082_WYG_035-20b>
　　則用為耆長壯丁於催稅則用為户長里正於巡
　　防則用為巡兵弓手一人而三役具焉民將何以
　　堪之且其為巡兵弓手也一保甲之中丁壯既出
　　老弱守舍盗賊乘間如入無人之境而其上畨之
　　期又不過旬日坐作進退未能知也代者既至相
　　率而反徃来道路勞弊何益至使盗賊縦横官吏
　　䝉責嘯聚羣黨攻剽州縣未必不由此也古之循
　　吏使民賣劒買牛今也使之棄其農具而置兵器
<pb:KR4d0082_WYG_035-21a>
　　小民無知縁以為惡良民之畏事者一入而終身
　　不得脫姦民之好權者一補而終身不復免其為
　　患害有不可勝言者矣
　一議者常患百貨輕重制在富民少則貴賣以取贏
　　多則賤買以要利利有所壅商賈難通於是置市
　　易之官以平貴賤有司誠守此議不更别有所營
　　則雖繁碎難行然亦未有深害今自置市易無物
　　不買無利不籠命官遣人販賣南北放債取利公
<pb:KR4d0082_WYG_035-21b>
　　行不疑杜絶利源不與民共觀其指趣非復制其
　　有無權其輕重而已也徒使小民失業商旅不行
　　空取專利之名實失商稅之利國體卑辱海内離
　　心巍巍盛朝何苦於此况復小民好利類無逺見
　　爭取官債以救目前欺謾父兄妄引抵當期限既
　　迫逃&KR0481;無所婦子離散行路咨嗟奈何為此䧟穽
　　誘而納之也至於姦民巨賈窺伺間隙取利則多
　　或輸滯積不售之貨以易見錢或指殘破無用之
<pb:KR4d0082_WYG_035-22a>
　　屋以賖實貨巧智百出難以具言有司䝉蔽指以
　　為利泉幣一散汗漫難收官之所藏徒文具而已
　　竊聞朝廷近日將議窮究然而既弊之法施行未
　　已買賣百物猶且如故譬如含茹毒藥喉舌破敗
　　胸腹脹滿知其非矣然且閉口不吐安坐切脉廣
　　求方書其於速愈之術踈矣
　右臣所陳畫一事件皆耳目所接衆庻共知朝廷清
　眀豈有不察若誠有意改易非復難行但朝出一紙詔
<pb:KR4d0082_WYG_035-22b>
　書四弊夕去非如前代積弊或在列國或在四夷欲
　議改更恐其動揺海内故且維持含養茍自便安今
　事在朝廷出命則已衆所系望勢難乆留而思自顧
　戀遲遲不决以失天下之心臣竊不取也愚惷之人
　志在憂國言詞激切干犯典刑區區寸誠甘竢誅戮
　謹具狀奏聞伏候敕㫖
　書一首
　　　為兄軾下獄上書
<pb:KR4d0082_WYG_035-23a>
臣聞困急而呼天疾痛而呼父母者人之至情也臣雖草
芥之㣲而有危迫之懇惟天地父母哀而憐之臣早失
怙恃惟兄軾一人相須為命今者竊聞其得罪逮捕赴
獄舉家驚號憂在不測臣竊思念軾居家在官無大過
惡惟是賦性愚直好談古今得失前後上章論事其言
不一陛下聖徳廣大不加譴責軾狂狷寡慮竊恃天地
包含之不自抑畏頃年通判杭州及知宻州日每遇物
託興作為歌詩語或輕發向者曽經臣寮繳進陛下置
<pb:KR4d0082_WYG_035-23b>
而不問軾感荷㤙貸自此自深悔咎不敢復有所為但
其舊詩已自傳播臣誠哀軾愚於自信不知文字輕易
迹渉不遜雖改過自新而已䧟於刑辟不可救止軾之
將就逮也使謂臣曰軾早衰多病必死於牢獄死固分
也然所恨者少抱有為之志而遇不世出之主雖齟齬
於當年終欲效尺寸於晩節今遇此禍雖欲改過自新
洗心以事眀主其道無由况立朝最孤左右親近必無為
言者惟兄弟之親誠求哀於陛下而已臣竊哀其志不
<pb:KR4d0082_WYG_035-24a>
勝手足之情故為冐死一言昔漢淳于公得罪其女子
緹縈請没為官婢以贖其父漢文因之遂罷肉刑今臣
螻蟻之誠雖萬萬不及緹縈而陛下聦眀仁聖過於漢
文逺甚臣欲乞納在身官以贖兄軾非敢望末减其罪
但得免下獄死為幸兄軾所犯若顯有文字必不敢拒
抗不承以重得罪若䝉陛下哀憐赦其萬死使得出於
牢獄則死而復生宜何以報願與兄軾洗心改過粉骨
報效惟陛下所使死而後已臣不勝孤危迫切無所告
<pb:KR4d0082_WYG_035-24b>
訴歸誠陛下惟寛其狂妄特許所乞臣無任祈天請命
激切隕越之至
　
　
　
　
　
　欒城集巻三十五

<pb:KR4d0082_WYG_036-1a>
欽定四庫全書
　欒城集巻三十六
　　　　　　　　　　　　　宋　蘇轍　撰
　右司諫時論事十首
　　　論臺諌封事留中不行狀(元祐元年二/月十四日)
右臣伏見皇帝陛下以至孝純仁承統踐阼太皇太后
陛下以聦眀睿智親攬庻政二聖恊徳以幸天下未朞
嵗而敝事稍去寛政復行元元之民免於流離之患䝉
<pb:KR4d0082_WYG_036-1b>
更生之福海内釋然無意外之憂不勝幸甚伏惟陛下
恭謹祗畏發於天性猶復選於羣臣増廣諌員求直言
以自助天下之士聞風相慶臣實何人得於今日偹位
於此然臣聞帝王之治必先正風俗風俗既正中人以
下皆自勉以為善風俗一敗中人以上皆自棄於惡則
臣下朋黨蕃殖易以為非盖邪正盛衰之源未有不始
於此者也昔真宗皇帝臨馭羣下奬用正人一時賢雋
爭自託於眀主孫奭戚綸田錫王禹偁之徒既以諌諍
<pb:KR4d0082_WYG_036-2a>
顯名則忠良之士相繼而起其後耄期厭事丁謂乘間
將竊國命而風俗已成朝多正士謂雖懐姦慝而無與
同惡謀未及發旋即流放仁宗皇帝仁厚淵嘿不自可
否是非之論一付臺諌孔道輔范仲淹歐陽脩余靖之
流以言事相髙此風既行士耻以鉗口失職當時執政
大臣豈皆盡賢然畏忌人言不敢妄作一有不善言者
即至随輒屏去故雖人主寛厚而朝廷之間無大過失
及先帝嗣位執政大臣變易祖宗法度下至小民皆知
<pb:KR4d0082_WYG_036-2b>
其非而卿士大夫從風而靡則風俗之變於此見矣是
時惟有呂誨范鎮等眀言其失二人既已得罪臺諌有
以一言及之者皆紛然逐去由是風俗大敗無一人復
正言者天佑皇室啟迪聖徳臨政未㡬而以言路為急
天下竦然思見祖宗遺俗然臣自至闕廷聞臺諌封事
一切留中不出既不施行又無黜責臣不勝憂疑夫朝
廷所以待臺諌者不過二事言當則行不當則黜其所
上封事除事干㡬宻人主所當獨聞須至留中外並須
<pb:KR4d0082_WYG_036-3a>
降出行遣上所以正朝廷之紀綱使無費職業下所以
全人臣之名節使無負公議若當而不行不當而不黜
則上下茍且廉耻道廢風俗衰陋國將從之臣願陛下
永惟邪正盛衰之漸始於臺諌修其官則聽其言言有
不當隨事行遣大者可黜小者可罷使風俗一定忠言
日至陛下垂拱於上羣臣肅雍於下則太平之治可立
而待也惟陛下留神省察天下幸甚謹録奏聞伏候
敕㫖
<pb:KR4d0082_WYG_036-3b>
　　　乆旱乞放民間積欠狀(十五日/)
右臣伏見陛下以乆旱憂勞禱請勤至自冬歴春天意
未荅宿麦枯瘁灾害廣逺民自近嵗皆苦於重歛儲積
空匱若此月不雨饑饉必至盗賊必起保甲之餘民習
武事猖狂嘯聚為患必甚而陛下所以應天動民未有
其實臣竊見去年赦書蠲免積欠止於殘零兩税至於
官本債負出限役錢皆不得除放民有破蕩家産父子
流離衣食不繼有死而不可得者買樸酒坊先因實封
<pb:KR4d0082_WYG_036-4a>
投狀爭氣務勝競設髙價既得之後利入㣲細不能出
辦違限不納加以罰錢至於籍没家産杻械生蟣虱而
不得脱者臣願陛下降哀痛之書應今日以前民間官
本債負出限役錢及酒坊原額罰錢見今資産耗竭實
不能出者令州縣監司保眀除放使民得再生以養父
母妻子朝廷弃捐必不可得之債以收民心民心悦附
甘澤可致雖使天道幽逺雨不時應而仁澤流溢亦可
以化服强暴消止盗賊臣謹案漢書文景宣元之間憂
<pb:KR4d0082_WYG_036-4b>
民之疲病每嵗輒弛租税減算賦自損以厚下民戴其澤
中遭王莾之變皆謳吟思漢漢已絶而復續夫漢世平
安之日猶蠲必得之常賦以惠民而况當今旱勢未止灾
害方作前件欠負皆勢不可得柰何靳而不興哉伏願
陛下斷自聖心特降手詔無使有司吝於出納以廢格
聖澤則天人不逺宜有善應謹録奏聞伏候敕㫖
　貼黄臣竊見近年貪刻之吏習以成風上有毫髮之
　意則下有丘山之取上有滂沛之澤則下有㳙滴之
<pb:KR4d0082_WYG_036-5a>
　施如先帝向時為瀘南用兵兩川應副疲極特放五
　等人户賦税而東川路轉運司公行格沮只放三等
　以下縁累經大赦不敢論列如此之類朝廷雖累行
　戒敕終恐不改若行臣此奏即乞痛賜約束如監司
　敢有違戾許州縣官吏具事實封聞奏
　　　論罷免役錢行差役法狀(十六日/)
右臣伏見門下侍郎司馬光奏乞罷免役錢復行差役
舊法奉㫖依奏施行臣竊謂近嵗所行新法利害較然
<pb:KR4d0082_WYG_036-5b>
其間免役所系尤重朝廷自去秋已来改更畧盡惟此
一事遲留不决民間傾聽想聞徳音臣竊料此事既行
民間鼓舞相慶如饑得食如旱得雨比之去年罷導洛
市易鹽鐵等事其喜十倍非至仁至聖至眀至斷誰能
行此然臣有愚慮盖朝廷自行免役至今僅二十年官
私乆已習慣今初行差役不免有少齟齬不齊譬如人
有重病不治必死醫者用藥攻療必有瞑眩不寧要須
病去藥消然後乃得安樂今中外用事臣寮多囙新法
<pb:KR4d0082_WYG_036-6a>
進用既見朝廷革法宿敝心不自安必因差役之始民
間小有不便指以為言眩感聖聦敗亂仁政兼臣竊觀
司馬光前件劄子條陳差役事件大綱已得允當然其
間不免踈畧及小有差誤執政大臣豈有不知若公心
共濟即合據光所請推行大意修完小節然後行下今
但備録劄子前坐光姓名後坐聖㫖依奏其意可知自
今以徃其必有人借中外異同之論以揺動大議臣願
陛下但思祖宗以来差役法行民間有何患害近嵗既
<pb:KR4d0082_WYG_036-6b>
行免役民間之敝耳目厭聞即差役可行免役可罷不
待思慮而决矣伏乞將臣此奏留中不出時賜省覽茍
大法既正縱有小害隨事更張年嵗之間法度自備臣
踈逺小臣初䝉擢用輒此深言罪在不赦但念臣初無
左右之助諌垣之命出自聖意不敢自同它人更存形
迹冐昧陳聞惟陛下裁幸謹録奏聞伏候敕㫖
　貼黄臣竊詳差役利害條目不一全在有司節次修
　完近則半年逺亦不過一年必有成法至於鄉户不
<pb:KR4d0082_WYG_036-7a>
　可不差役錢不可不罷此兩事可以一言而決縁所
　在役錢寛剰一二年間必未至闕用從今放免理在
　不疑前来司馬光文字雖有役錢一切並罷之文又
　却委自州縣監司㸔詳有無妨礙臣竊慮諸路為見
　有此指揮未敢便行放罷依舊催理則凶嵗疲民無
　所從出或致生事欲乞特降手詔大略云先帝役法
　本是一時權宜指揮施行嵗乆民間難得見錢已詔
　有司依舊差役所有役錢除坊郭單丁女戸官戸寺
<pb:KR4d0082_WYG_036-7b>
　觀依舊外其餘限詔到日並與出牓放免其去年已
　前見欠役錢具數聞奏未得催理聴候指揮
　　　論蜀茶五害狀(二十四日/)
右臣伏見朝廷近罷市易事不與商賈爭利四民各得
其業欣戴聖徳無有窮已唯有益利秦鳯熈河等路茶
場司以買賣茶虐害四路生靈又以茶法影蔽市易販
賣百物州縣監司不敢何問為害不細而朝廷未加禁
止臣聞五代之際孟氏竊據蜀土國用&KR0310;狹始有𣙜茶之
<pb:KR4d0082_WYG_036-8a>
法及藝祖平蜀之後放罷一切横歛茶遂無禁民間便
之其後淳化之間牟利之臣始議掊取大盗王小波李
順等因販茶失職窮為剽刼兇燄一扇兩蜀之民肝腦
塗地久而後定自朝廷始因民間販賣量行收税所取
雖不甚多而商賈流行為利自廣近嵗李把初立茶法
一切禁止民間私買然猶所收之息止以四十萬貫為
額供億熈河至劉佐蒲宗閔提舉茶事取息太重立法
太嚴逺人始病是時知彭州呂陶奏乞改法只行長引
<pb:KR4d0082_WYG_036-8b>
令民自販茶毎茶一貫出長引錢一百更不得取息得
㫖依奏民間聞之方有息肩之望却差孫逈李稷入川
相度始議極力掊取因建言乞許茶價隨時増减茶法
既有増减之文則取利息依舊由是息錢長引二税並
行而民間轉不易矣而稷等又益以販鹽布乃能増額
及六十萬貫及李稷引陸師閔共事又増額至一百萬
貫師閔近嵗又乞於額外以一百萬貫為獻朝廷許之
於是奏乞於成都府置都茶場客旅無見錢買茶許以
<pb:KR4d0082_WYG_036-9a>
金銀諸貨折愽為名多遣公人牙人公行拘攔民間物
貨入埸賤買貴賣其害過於市易又以本錢質典諸物
公違條法欺㒺朝廷蓋茶法始行至今法度凡四變矣
每變取利益深民益困弊然供億熈河止於四十萬貫
其餘以供給官吏及非理進獻希求㤙賞而害民之餘
辱國傷教又有甚者也夫逐州通判本以按察吏民諸
縣令佐亦以撫字百姓而計筭息錢均與牙儈分利至
於監茶之官發茶萬䭾即轉一官知縣亦減三年磨勘
<pb:KR4d0082_WYG_036-9b>
國之名器輕以與人遂使貪冐滋章廉耻不立深可痛
惜又按盗賊之法贓及二貫止徒一年出賞五貫今民
有以錢八百私買茶四十斤者輒徒一年出賞三十貫
又遞舖文字事千軍機及非常盗賊急脚遞日行四
百里馬遞日行三百里違二日者止徒一年今茶遞徃
還日行四百里違一日輒徒一年立法太深茍以自便
不顧輕重之宜盖造立茶法皆傾險小人不識事體但
以逺民無由伸訴而他司畏憚不敢辯理是以公行不
<pb:KR4d0082_WYG_036-10a>
道自始至今十有餘年矣臣竊聞朝廷近日察知其弊差
官體量然猶恐未知其詳臣今訪聞稍得其實謹具條
件五害如左
其一曰益利路所在有茶其間卭蜀彭漢綿雅洋等州
興元府三泉縣人户以種茶為生自官𣙜茶以来以重
法脅制不許私賣抑勒等苐髙稱低估遞年减價見今
止得舊價之半(乞委所差官取榷茶至今遞/年所估價例對定即見的實)
茶官又於每嵗秋成糴米髙估米價强俵茶户謂之茶
<pb:KR4d0082_WYG_036-10b>
本假令米石八百錢即作一貫支俵仍勒出息二分春
茶既發茶户納茶又例抑半價兼壓以大秤所捐又半
謂靑苗茶(元條園户茶一百斤許收十斤市例内一半/入官一半用饒潤客旅今逐場一百斤有收)
(至二十餘斤出剰者徃徃却偽作園户中茶虚旁支出/官錢入已近年卭州常有此獄又有見出剰數多隂與)
(客旅商量納賂不/貲指教出賣者)及至賣茶本法止許收息二分今多
作名目如牙錢打角錢之類至收五分以上買茶商旅
其勢必不肯多出價錢皆是减價虧損園户以求易售
又昔日官未榷茶園户例收晚茶謂之秋老黄茶不限
<pb:KR4d0082_WYG_036-11a>
早晚隨時即賣𣙜茶之後官買止於六月晚茶入官依
條毁棄官既不收園户須至私賣以䧟重禁此園户之
害一也
其二曰川茶本法止於官自販茶其法已陋今官吏縁
法為姦遂又販布販大寧鹽販磁器等物并因販茶還
脚販解鹽入蜀所販解鹽仍分配州縣多方變賣及折
博雜物貨為害不一及近嵗立都茶場縁折博之法拘
攔百貨出賣收息其間紗羅皆販入陜西奪商賈之利
<pb:KR4d0082_WYG_036-11b>
至於買賣之餘則又加以質當去年八九月間為成都
買撲酒坊人李安典糯米一萬貫每斗岀息八錢半年未
贖仍更出息二分其他非法類皆如此今四方䝉賴聖
㤙罷去市易抵當之弊而中茶官獨因縁茶法潜行二
事使西南之民獨不䝉惠澤此平民之害二也
其三曰昔官未𣙜茶陜西商旅皆以解鹽及藥物等入
蜀販茶所過州軍已出一重税錢及販茶出蜀兼帶蜀
貨㳂路又復納税以此省税増羡今官自販茶所至雖
<pb:KR4d0082_WYG_036-12a>
量出税錢比舊十不及一縱有商旅興販諸處税務畏
憚茶司又利於分取息錢例多欺詐以税為息由此省
税益耗假有作税錢上歴嵗終又不撥還轉運司但添
作茶官嵗課公行欺罔(訪聞元豐七年八月陸師閔劄/子奏茶司全年課利内有一項)
(係茶/税錢)又茶官違法販賣百物商旅不行非為税虧兼害
酒課蜀中舊使交子惟有茶山交易最為浩瀚今官自
買茶交子因此價賤(舊日蜀人利交子之輕便一貫有/賣一貫一百者近嵗止賣九百以)
(上/)此省課之害三也
<pb:KR4d0082_WYG_036-12b>
其四曰蜀道行於溪山之間最號嶮惡般茶至陜西人
力最苦元豐之初始以成都府路廂軍數百人貼鋪般
運不一二年間死亡畧盡茶官遂令州縣和雇人夫和
雇不行即差税户其搔擾不可勝言(劉庠知永興日有/澤州般茶人以疲)
(勞不堪告訴庠令取狀在案判云候本府/顧人般茶日呈後来永興即不曽雇人)後遂添置遞
舖十五里輒立一舖招兵五十人起屋六十間官破錢
一百五十六貫益以民力僅乃得成今已置百餘舖矣
若二百舖皆成則是添兵萬人衣糧嵗費二十萬貫見
<pb:KR4d0082_WYG_036-13a>
招填不足旋貼諸州廂軍逐州闕人百事不集又茶遞
一人日般四䭾計百餘斤囘車却載解鹽徃還山行六
十里稍遇泥潦人力不支逃匿求死嗟怨滿道至去年
八九月間劒州劒陽一舖人全然走盡㳂路號茶舖為納
命埸此遞舖之害四也
其五曰陜西民間所用食茶蓋有定數茶官貪求羡息
般運過多出賣不盡逐州多虧嵗額遂於毎斤増價俵
賣與人元豐八年鳳州准茶官指揮每茶一斤添錢一
<pb:KR4d0082_WYG_036-13b>
百其餘州郡准此可見又茶法初行賣茶地分止於秦
鳳熈河今遂東至陜府侵奪蠟茶地分所損必多此陜
西之害五也
五害不除蜀人泣血無所控告臣乞朝廷哀憐逺民罷
放𣙜法令細民自作交易但求税錢不出長引止令所
在埸務據數抽買博馬茶勿失朝廷武備而已如此則
救民於網羅之中使得再生以養父母妻子不勝幸甚
如朝廷以為陜西邊事未寧不欲頓罷茶事即乞先弛
<pb:KR4d0082_WYG_036-14a>
𣙜禁因民販茶正税之外仍收長引錢一嵗之入不下
數十萬貫(以見今長引錢/數計之可見)而商旅通行東西諸貨日夜
流轉所得茶税雜税錢及酒課増羡又可得數十萬貫
(以未𣙜茶以前及𣙜茶後来年分自蜀/至陜西㳂路酒税務嵗課較之可見)而罷置茶遞無
養兵衣糧及官吏縁茶所費息錢食錢之類其数亦自
不少則𣙜茶可罷灼然可見若異日西邊無事然後更
罷長引錢如舊收税而止然臣再詳師閔所營茶利雖
使之裒歛一一如數止於二百萬貫無復贏餘矣若以
<pb:KR4d0082_WYG_036-14b>
前件茶引茶税雜税酒課等錢約七八十萬貫折除即
止約有利一百二千餘萬貫若更除茶遞養兵衣糧及
官吏約茶所費約三四十萬貫即是師閔百端非理凌
虐細民止得八十萬貫(前件兩項錢並且從小約計故/師閔所得利有八十萬貫若依)
(實計之恐不/得及此數)假令萬一蜀中稍有饑饉之灾民不堪命
起為盗賊或如淳化之比臣不知朝廷用兵㡬何費錢
㡬何殺人㡬何可得平定今但得七八十萬貫錢置此
不慮臣竊惑之兼臣訪聞陸師閔去年自成都移治永
<pb:KR4d0082_WYG_036-15a>
興仍取成都供給有本府衙前楊日新者為之賣酒至
十一月中師閔自覺非法始移牒永興成都止就用永
興供給其違法差衙前賣酒及多請過成都供給即不
曽舉覺其貪冐無耻一至如此亦乞令所差官便行體
量如是詣實乞重行黜謫以慰逺方積年之憤謹録奏
聞伏候敕㫖
　貼黄陸師閔乆擅茶事欺㒺朝廷奏請如意為吏民
　所畏憚若留在本職雖特遣使命恐必難以體量實
<pb:KR4d0082_WYG_036-15b>
　害欲乞先罷師閔職任及利州路轉運使蒲宗閔昔
　同建議𣙜茶曽竊冐㤙賞顯有妨礙亦乞指揮不
　得同簽書體量事所貴官吏不憂後害敢以實告
　　　乞更支役錢雇人一年候修完差役法狀
右臣伏見二月九日三省樞宻院劄子節文應天下免
役錢一切並罷其諸色役人並依熈寧元年以前舊法
人數定差更乞指揮諸縣官吏㸔詳若依今来指揮别無
妨礙即便依此施行若有妨礙致施行未得限敕到五
<pb:KR4d0082_WYG_036-16a>
日内具利害擘畫申本州本州限一季聞奏奏到各隨
宜脩改奉聖㫖依奏臣㸔詳上件指揮大綱已得允當
其間節目頗有踈略差悞未易一一具言全在有司節
次修完近見開封府奏開祥兩縣於數日之内依舊役
法人數差到役人臣竊惟自罷差役至今僅二十年乍
此施行吏民皆未習慣兼差役之法關涉衆事根牙盤
錯行之徐緩乃得詳審若不窮究首尾怱遽便行但恐既
行之後别生諸弊臣竊見州縣役錢所在例有積年餘
<pb:KR4d0082_WYG_036-16b>
剰今年夏料雖已放罷舊餘剰錢猶足支數年欲乞朝
廷指揮將見在役錢且依舊雇役盡今年而止却於今年
之内催督諸處審議差役今的確可行更無弊害然後
於今冬迤邐差撥起自来年役使鄉户一則差役條貫
既得審詳既行之後無復人言二則將已納役錢一年
雇役民力紓緩進退皆便臣深恐諸道以為朝廷已行
之命降則即行雖有妨礙更不陳述致差役之條未盡
其利若朝廷以臣此言可用欲乞下三省疾速施行謹
<pb:KR4d0082_WYG_036-17a>
録奏聞伏候敕㫖
　貼黄新法已来減定役人皆是的確數目行之十餘
　年並無闕事則舊法人數决為冗長天下共知况近
　降指揮眀使州縣相度有無妨碍至於掲簿定差亦
　無日限今来開封府官吏更不相度申請於數日之
　間一依舊法人數差撥了絶如壇子之類近年以剩
　員充者一例差撥役人監勒開祥兩縣迅若兵火顯
　是故欲擾民以害成法尚賴百姓久苦役錢乍獲復
<pb:KR4d0082_WYG_036-17b>
　舊更無詞説不爾必須爭訟紛紜為害不小乞下所
　司取問開封官吏明知有上件妨碍更不相度申請
　及似此火急催督是何情意特賜行遣以戒天下挾
　邪懐法之人
　　　乞選用執政狀(二十/七日)
右臣聞唐栁伉一太常愽士耳猶䏻上䟽乞斬程元振
郇謨一布衣耳猶能哭市以論元載今臣備位諌省逢
時艱危若隠忍不言實負天下謹冒斧鉞之誅以論其
<pb:KR4d0082_WYG_036-18a>
大者惟陛下哀憐財幸今皇帝陛下富於春秋太皇太
后陛下以女主稱制四夷未服積弊如麻陛下以為此何
時也賈誼有言抱火措之積薪之下而卧其上火未及
然因謂之安正今日之謂也自先帝以雄才大畧躬攬
萬㡬而西北二虜交趾瀘蠻常擾邊境以勞王師京東
河北福建等路姦猾巨盜常殺官吏以謀不軌今二聖
拱黙恭已無為責成於執政大臣大臣又皆媮合茍容無
足賴者昔淮南王反獨畏衛青汲黯至公孫丞相若發
<pb:KR4d0082_WYG_036-18b>
䝉耳臣觀今之大臣尚未及公孫丞相逺甚陛下以謂
蠻夷戎狄所服者何事姦猾巨盗所畏者何人萬一有
之將何以待謹按左僕射蔡確憸佞刻深以獄吏進右
僕射韓縝識闇性暴才踈行汙樞密使章惇雖有應務
之才而其為人難以獨任門下侍郎司馬光尚書左丞
呂公著雖有憂國之志而才不迨心至若張璪李清臣
安燾皆斗筲之人持禄固位安能為有安䏻為無陛下
必謂此等皆先帝舊臣不欲罷去然不知先帝以絶人
<pb:KR4d0082_WYG_036-19a>
之資獨運天下特使此等行文書赴期㑹而已至於大
政事大議論此等何嘗與聞小有罪犯輙罰銅門謝為
天下笑先帝若以股肱待之不應如此今陛下深居帷
幄之中不自任事而以天下之大付之此等其為禍福
未可與先帝同日而語也昔漢武帝以車千秋為丞相
至於受遺輔少主則不以屬千秋必得霍光金日磾而
後可先帝若自知降年止此豈肯以王珪蔡確之流受
顧命之託乎陛下新臨天下人材衰少此數人者未可
<pb:KR4d0082_WYG_036-19b>
一朝而去也則願擇其任最重而罪最大者去之臣以
為莫如蔡確韓縝者也陛下即位以来罷市易堆垜塲
及鹽茶鐵法此蔡確之所贊成也放散脩城人夫罷保
甲保馬等事此韓縝與宋用臣張誠一等所共建也先
帝之所是確等亦是之陛下之所否確等亦否之隨時
飜覆畧無愧耻天下傳笑以為口實而朝廷輕矣先帝
時有司屢言縝贓罪有狀先帝忍隱未發不謂陛下即位
㧞擢至此天下有識所共疑怪近者每發一政三省密
<pb:KR4d0082_WYG_036-20a>
院議論紛然至忿爭殿上無所適從皆由大臣才短望
輕以至於此所有確縝其餘罪惡臣未敢細陳先論其
大體伏願陛下思祖宗付囑之重深察方今事勢為至
艱至危之時早賜罷免確縝二人别擇大臣負天下之
重望有過人之髙才而忠於社稷有死無二者以代之
上以肅正羣臣異同之論下以彈壓四海姦䧺之心然
後陛下髙枕而卧天下無事矣臣位卑言深罪當萬死
若䝉降黜其甘如薺如其末也則當節次奏請伏閣力
<pb:KR4d0082_WYG_036-20b>
爭以决去就非獨臣如此凡在臺諌莫不當然必無備
禮一言不行而止者此天下公議非臣私意惟陛下裁
酌早賜施行謹録奏聞伏候敕㫖
　　　乞罷左右僕射蔡確韓縝狀(閏二月/一日)
右臣頃論奏蔡確韓縝才不足用及多過惡乞賜罷免
至今未見施行確近已上章求退而縝安然未有去意
臣恐陛下隠忍不决乆失天下之望竊惟先帝在位僅
二十年勵精政事變更法度將以力致太平追復三代
<pb:KR4d0082_WYG_036-21a>
是以擢任臣庻至有起於小臣十餘年間致位公相用
人之速近世無與比者䆒觀聖意本欲求賢自助以利
安生民為社稷長乆之計夫豈欲使左右大臣媮合苟
容出入唯唯危而不持顛而不扶竊取利禄以奉養妻
子而已㢤然自法行已来民力困敝海内愁怨先帝晚
年寢疾彌留照知前事之失親發徳音將洗心自新以
合天意而此志不遂奄棄萬國天下聞之知前日敝事
皆先帝之所欲改思慕聖徳繼之以泣是以皇帝踐阼
<pb:KR4d0082_WYG_036-21b>
聖母臨政奉承遺㫖罷道洛廢市易損青苗止助役寛
保甲免買馬放修城池之役復茶鹽鐵之舊黜呉居厚
呂孝廉宋用臣賈青王子京張誠一呂嘉問蹇周輔等
命令所至細民鼔舞相賀臣愚不知朝廷以為此數事
者誰之過也上則大臣蔽塞聰明逢君於惡下則小臣
貪冐榮利奔競無恥二者均皆有罪則大臣以任重責
重小臣以任輕責輕雖三尺童子所共知也今朝廷既
以罷黜小臣至於大臣則因而任之將復使燮和隂陽
<pb:KR4d0082_WYG_036-22a>
陶冶民物臣竊惑矣竊惟朝廷之意將以體貎大臣待
其愧耻自去以全國體今確縝自山陵已後猶端然在
職不肯引咎辭位以謝天下臣謹案確縝受㤙最深任
事最乆據位最尊獲罪最重而有靦面目曽不知愧確
等誠以昔之所行為是耶則今日安得不爭以昔之所
行為非耶則昔日安得不言窮究其心所以安而不去
者不過以為是皆先帝所為而非吾罪也夫為大臣忘
君狥已不以身任罪戾而歸咎先帝不忠不孝寧有過
<pb:KR4d0082_WYG_036-22b>
此臣竊不忍千載之後書之簡䇿大臣既自處無過之
地則先帝獨被惡名此臣所以痛心疾首當食不飽至於
涕泗之横流也確等皆碌碌常才無過人之實朝廷將
取其徳則不聞其孝弟可稱將取其才則不聞其功業
可紀將取其學則不聞其經術可師徒以恱媚上下堅
固寵禄陛下何不正確縝之罪上以為先帝分&KR0618;下以
慰天下之望今獨以法繩治小臣而置確縝大則無以
顯揚聖考之遺意小則無以安反側之心故臣竊謂大
<pb:KR4d0082_WYG_036-23a>
臣誠退則小臣非建議造事之人可一切不治使得革
面從君竭力自效以洗前惡臣不勝狂愚忘身為國乞
宣示此䟽使確縝自處進退之分臣雖萬死不以為恨
謹録奏聞伏候敕㫖
　貼黄臣竊觀蔡確所上表雖外迫人言若欲求退而
　論功攘善實圖自安所云收㧞當世之耆艾以陪輔
　王室者臣謂當世之耆艾乃確昔日之所抑逺者也
　所謂蠲省有司之煩碎以慰安民心臣謂有司之煩
<pb:KR4d0082_WYG_036-23b>
　碎乃確昔日之所創造者也此二事皆確為相無
　狀以累先帝之眀非陛下卓然獨見孰能行此確既
　不自引咎又反以為功著之表䟽傳之天下則是確
　等所造之惡皆歸先帝而陛下所行之善皆歸於確
　臣不勝憤懣乞賜詳酌施行
　　　乞罷蔡京開封府狀(二/日)
右臣近奏乞取問開封府官吏眀知熈寧以前舊法役
人數目顯有冗長並不依近降指揮相度申請便盡數
<pb:KR4d0082_WYG_036-24a>
差撥及朝㫖本無日限輙敢差人監勒於數日内蹙迫
了當故意擾民以壊成法乞賜行遣以戒天下挾邪壊
法之人至今未䝉施行謹按權知開封府蔡京職在近
侍身為民害若不知舊法人數之冗是不才若知而不
請是不忠京新進小生學行無聞徒以王安石姻戚蔡
確族從因縁幸㑹以至於此近者段繼隆公事道路皆
知其私徇繼隆出於胥史兄弟數人布列三省京嘗為
檢正官與此輩狎暱繼隆贓汙顯露理在不疑而大理
<pb:KR4d0082_WYG_036-24b>
寺官吏畏避觀望數月不決今者方欲推行差役舊法
王畿之政為天下表儀而使懐私之人竊據首善之地
四方瞻望何所取法乞賜指揮先罷京開封府仍敕大
理寺疾速結絶前件公事所貴官吏不至觀望首䑕以
長姦私謹録奏聞伏候敕㫖
　　　乞罷右僕射韓縝劄子(六日/上殿)
臣伏見陛下采聽羣言罷左僕射蔡確中外釋然具知
朝廷清眀邪正曲直不可復欺而右僕射韓縝獨端然
<pb:KR4d0082_WYG_036-25a>
據位畧無動意衆情疑惑臣沗備諌官不敢黙已謹按
韓縝才質凡鄙性氣麄暴文學政事舉無寸長比之蔡
確逺所不及陛下聖眀必無賢縝之理特以先帝新棄
天下未欲從外别擢宰相不免循例以次遷補今已逾
年即位改元政令一新確既已罷去而縝任遇如故是
以衆議紛紛未肯弭服臣聞韓縝家法不正雖其父子
不能相安涖官猛暴至以酣&KR1196;鞭殺指使過惡雖著而
無與國事臣不敢一一煩言至如縝昔奉使定契丹地
<pb:KR4d0082_WYG_036-25b>
界舉祖宗山河七百餘里以資敵國坐使中華之俗陷
没戎狄虜得乘髙以瞰并代朝廷雖有勁兵良將無所
復施其後擢為樞宻使職在安邊而西戎無釁用兵深
入至使諸將敗衂前後喪師數十萬衆天下疲弊帑廪
空竭雖得蘭州及安疆米脂等五寨地而厲階一生至
今為梗存之則耗蠹中國為禍日深棄之則戎人不請
無縁强與遂使朝廷皇皇議論經年不知所出而縝曽
無計以救前失據縝二罪雖伏斧質以謝天下不為過
<pb:KR4d0082_WYG_036-26a>
也而况備位宰相以来怙勢作威任情不法羣下洶洶
側目畏之宗道宗古皆縝之親姪縝任在中書職當進
擬並引二姪同升列卿因臺官彈奏始自舉覺各與降
等差遣朝廷知其不可信任遂令三省自此同書進擬
縝之兄絳移守北京知父子無同領帥權之理而乞以
其子宗師同管句安撫司公事知轉運判官以按察已
而乞以所親信人杜純為人壊法亂紀莫斯為甚縝公
行私意廢法徇兄以行其言父子同領大權古無此事
<pb:KR4d0082_WYG_036-26b>
惟東晉之衰司馬道子與其子元顯共執國政自非季
世安有此例賴陛下聖眀抽囘指揮若其不然遂為四
方口實臣又竊觀言事之官每有論奏縝事縝隂懐忮
恨不拘乆近或罷其言職或因事責降必報而後已先
帝朝翟思為臺官言縝在樞府令所轄邊將買馬虧價
自羣牧司遷官盗取公使家事不還先帝隠忍不行翟
思近以司業作詩失韻非有大過而縝逐思止知軍差
遣縝初相臺官黄降言縝平生過惡不堪大用陛下業
<pb:KR4d0082_WYG_036-27a>
已用縝未欲即罷縝畏其復言除降國子司業雖似遷
擢實奪其言事之權是以羣臣震懾不敢牾鎮臣知今
日言縝異日縝必報臣然自念起於遷逐之餘誤䝉聖
㤙收㧞至此不敢上負朝廷下辜公議是以為國排姦
有死無二惟陛下裁察取進止
　　　乞招河北保甲充軍以消盗賊狀(十四/日)
右臣聞薄賦歛散蓄聚若以致貧而民安其生盗賊不
作縣官食租衣税廪有餘粟帑有餘布乆而不勝其富
<pb:KR4d0082_WYG_036-27b>
也厚賦歛奪民利若以致富而所入有限所害無窮大
者亡國小者致宼宼盗一起盡所得之利不償所費之
十一久而不勝其貧也臣未敢逺引陳勝呉廣龐勛黄
巢之類只如淳化中李順慶厯中張海等熈寕中廖恩
此數火盗賊計其燔燒官寺刼畧倉庫以致發兵命將
轉輸糧食耗失兵械募士賞功之費大率不下数百萬
貫但得事了豈敢言費然方其未發有能建言乞損数
十萬貫以消其變則上下爭執如惜支體不肯割截此
<pb:KR4d0082_WYG_036-28a>
天下之大迷古今之通患也故臣願於元豐庫或内藏
庫乞錢三十萬貫上以為先帝收㤙於既徃下以為社
稷消患於未&KR0943;伏願陛下權禍福之重輕較得䘮之多
少斷而行之毋使有吝於出納以害大計河北之民喜
為剽刼所從来尚矣近嵗創為保甲驅之使離南畝教
之使習㐫器一夫在官一家資送窮苦無聊靡所不至
椎埋為姦十人而九號為保甲莫敢誰何若更一年不
罷則勝廣之事可立而待也今雖已罷而弓刀之手不
<pb:KR4d0082_WYG_036-28b>
可以復執鋤酒肉之口不可以復茹&KR0188;既無所歸勢必
為盗今河北宼賊成羣訪聞皆是保甲餘黨若囙之以
饑饉則變故之作不可復知近嵗富弼知靑州是時河
北流民百萬轉徙京東弼既設方畧振活其老幼而招
其壯悍者為軍不待朝㫖皆刺指揮二字其後皆為勁
兵百萬之衆無一人為盗者弼為人臣便宜行事猶能
若此况陛下富有四海而元豐及内庫錢物山積莫可
計数只如近日内降睿思殿金銀一色令别庫收貯者
<pb:KR4d0082_WYG_036-29a>
自約及百餘萬貫皆是先帝多方收拾以備緩急支用
不取於民聖算深逺非凡所及若積而不用則與東漢
西園錢唐之瓊林大盈二庫何異於先帝聖徳不為無
損故臣願乞三十萬貫為招軍例物選文武臣僚有才
幹者各一二人分徃河北逐路於保甲中招其强勇精
悍者為禁軍隨其才以定軍分本州無闕則自近及逺
或押上京不一二萬人則河北豪桀畧盡矣其間武藝
絶倫舊日以補班行者押赴闕試騐有實闕以補内六
<pb:KR4d0082_WYG_036-29b>
班之闕或以補本貫及鄰近闕額軍員但當嚴賜指揮
候了日當遣人覆按有不如法重坐官吏臣聞先帝本
謂保甲可用故欲隠其於農以漸消正兵是以禁軍多
有闕額今保甲既罷正使無事猶合補塡况如前件所
陳者惟陛下深察果斷而力行之今冬春大旱二麥不
熟事勢如此恐不可緩謹録奏聞伏候敕㫖
　
　欒城集巻三十六

<pb:KR4d0082_WYG_037-1a>
欽定四庫全書
　欒城集巻三十七
　　　　　　　　　　　　　宋　蘇轍　撰
　右司諫論時事一十八首
　　乞責降成都提刑郭槩狀(十四日/)
右臣竊見朝廷近日察知蜀中賣鹽𣙜茶及市易比較
收息為逺人所苦委成都提㸃刑獄郭槩體量事實臣
觀此三事利害易見甚於黒白凡有耳目莫不聞知而
<pb:KR4d0082_WYG_037-1b>
郭槩觀望阿附公行欺罔其所奏報竝不指言實弊見
今西川數州賣卭州蒲江井官鹽毎斤一百二十文為
近年鹹泉減耗多夾雜沙土而梓䕫路客鹽及民間小
井白鹽販入逐州其價止七八十以此官中須至抑配
深為民害槩不念民間朝夕食此貴鹽出錢不易却言
限内難以報應只此一事巳見情弊至於𣙜茶之法以
賤價大秤侵損園户以重輦峻限虐害遞鋪以折博興
販攪擾平民其餘百端非理難以遍舉臣近巳一一奏
<pb:KR4d0082_WYG_037-2a>
聞乞委所差官體量詣實槩畏憚茶官陸師閔事勢不
敢依限體量此又足以見其意在拖延觀望附㑹至於
市易比較收息始因提舉官韓玠以靈泉小縣收息增
羡遂督責諸縣以靈泉為比務令多得息錢槩以韓玠
叔祖縝見任右僕射意欲趨附不敢體量實狀妄言韓
玠不曾以户口比較息錢又代韓玠巧説詞理言諸路
推行市易之法不獨成都不可獨治一路及事巳在三
赦前槩以監司被命相度逐事利害朝廷元不令槩定
<pb:KR4d0082_WYG_037-2b>
奪韓玠罪名槩之職分但當具的確事實奏聞至於韓
玠或行遣或釋放或原赦或不原赦自是臨時聖㫖指
揮非槩人臣所當預定今既不依朝㫖相度却於職分
之外擅引三赦意謂朝廷不合相度赦前之事附下罔
下肆行胷臆情理難恕況槩資品鄙陋嘗通判鳯翔坐
失入死罪去官係監當資叙因緣權倖致位監司而附
㑹欺謾略無顧憚其韓縝係韓玠有服之親顯有妨礙
臣未委縝如何進呈作何行遣臣乞降聖㫖先行罷㸃
<pb:KR4d0082_WYG_037-3a>
郭槩所有賣鹽𣙜茶市易等事乞别委體量施行謹録
奏聞伏候敕㫖
　　論差役五事狀(十五日/)
臣近奏言二月六日三省樞宻院劄子同奉聖㫖罷免
役錢行差役事大綱巳得允當其間小節踈略差誤乞
令諸處審議侯的確可行然後行下近日巳蒙聖㫖差
韓縝等四人置局看詳臣前所謂疎略差悞其事有五
謹具條件如左
<pb:KR4d0082_WYG_037-3b>
　一衙前之害自熈寜以前破敗人家甚如兵火天下
　　同苦之久矣先帝知之故剏立免役法勾收坊塲
　　官自出賣以免役錢雇役名人以坊塲錢為重難
　　酬奬及以召募官員軍員押綱自是天下不復知
　　有衙前之患而近歳所以民日貧困天下共苦免
　　役法者乃是莊農之家歳出役錢不易及出賣坊
　　塲許人添價爭剗致送納不前之弊也向使先帝
　　只行官自出賣坊塲一事自可了却衙前色役有
<pb:KR4d0082_WYG_037-4a>
　　餘其餘役人且依舊法則天下之利較然無疑獨
　　有一弊所雇衙前或是浮浪不如鄉差税户可以
　　委信然行之十餘年浮浪之害無大敗闕不足以
　　易鄉差衙前搔擾之患今來略計天下坊塲錢一
　　歳所得共四百二十餘萬貫若立定酌中價例不
　　許添價剗買亦不過三分减一尚有二百八十餘
　　萬貫而衙前支費及召募非泛綱運一歳共不過
　　一百五十餘萬貫雖諸路多少不齊或足或否而
<pb:KR4d0082_WYG_037-4b>
　　折長補短移用可足由此言之將坊塲錢了衙前
　　一役灼然有餘何用更差鄉户今年二月六日所
　　降指揮但云諸公使庫設厨酒庫茶酒司並差將
　　校勾當諸綱運並召得替官員或差使臣軍大將
　　將校管押衙前若無差遣不聞有破産之人以此
　　欲差鄉户至於坊塲元無明文處置不知官自出
　　賣為復却依舊法酬奬衙前若官自出賣即如川
　　蜀京東淮浙等路舊來坊塲優厚人人願為長名
<pb:KR4d0082_WYG_037-5a>
　　元不差鄉户去處今來却須創差民情必是大叚
　　驚擾若依舊法用坊塲酬奨衙前即未委召募官
　　員軍員將校等押綱用何錢支遣若無錢支遣即
　　諸般重難還是鄉户衙前管認為害不小
　一坊郭人户熈寜以前常有科配之勞自新法以來
　　始與鄉户並出役錢而免科配其法甚便但所出
　　役錢太重未為經久之法今若全不令出即比農
　　民反為僥倖若依熈寜以前科配則取之無藝人
<pb:KR4d0082_WYG_037-5b>
　　未必安今來二月六日指揮並不言及坊郭一項
　　欲乞指揮并官户寺觀單丁女户並據見今所出
　　役錢裁减酌中數目與前項賣坊塲錢除支雇衙
　　前及召募非泛綱運外常切樁留准備下項支遣
　　所有月掠房錢十五千及歳收斛㪷百石以上出
　　錢指揮恐難施行
　一新法以來减定諸色役人皆是的確合用數目行
　　之十餘年並無闕事即熈寜以前舊法人數顯是
<pb:KR4d0082_WYG_037-6a>
　　冗長虛煩民力今來二月六日指揮却令依舊人
　　數定差未為允當欲乞只依見今役人數目差撥
　　若自前元差鄉户充役後來却用剰員抵替如塲
　　子壇子之類其剰員所費請受合還運司者即乞
　　於前項坊塲坊郭等錢内支還
　一熈寜以前散從弓手手力等役人常苦接送之勞
　　逺者至四五千里極為疲弊自新法以來官吏皆
　　請雇錢役人既以為便官吏亦不闕事今民力凋
<pb:KR4d0082_WYG_037-6b>
　　殘比之熙寧以前尤當憫恤若不免接送必有逃竄
　　流離之憂欲乞依新法官吏並請雇錢仍於前項
　　坊塲坊郭等錢内支
　一州縣胥吏並募情願充役不請雇錢如不情願即
　　量支雇錢仍罷重法亦以前項坊塲坊郭等錢支
　　如支用不足即差鄉户仍許指射舊人官為差雇
　　代役其鄉户所出雇錢不得過官雇數目右件乞
　　降付看詳役法所詳酌施行謹録奏聞伏候敕㫖
<pb:KR4d0082_WYG_037-7a>
　　乞黜降韓縝狀
右臣近三上章乞罷免右僕射韓縝至今未䝉施行竊
謂縝姦邪無狀略與蔡確等而確猶頗有吏幹粗知經
史縝為樞宻與宋用臣張誠一等共建脩城養馬之議
迷國誤朝罪與確均而不學無術去確逺甚又河東定
地界一事獨擅其責臣聞縝定地界時多與邉人燕復
者商議復勸成其事舉祖宗七百里之地以資冦讎復
有力焉復本河東两界首人親戚多在北虜其心不可
<pb:KR4d0082_WYG_037-7b>
知而縝與狎暱至不持一錢託令買馬及至事發乃云
方欲還錢如此而可則凡天下犯贓之人無事恣意受
贓有事則云方欲還主便不書罪則是天下更無贓吏
矣復之心迹衆所疑畏縝為大臣曾不為國深慮私相
徃還至受賂遺正使縝先將金錢令人買馬亦須託良
善士人不當及復而况不持一錢將何證明知是欲還
而未及欺謾苟免略不知愧訪聞河東當日割地與虜
邉民數千家墳墓田業皆入異域驅迫内徙哭聲振天
<pb:KR4d0082_WYG_037-8a>
至今父老痛入骨髓而㳂邉嶮要舉以資敵此乃萬世
之深患縝以一死為謝猶未塞責今蔡確巳罷相而縝
尚未動臣愚竊意陛下欲令縝自引避如確之去臣竊
以為過矣縝之罪惡與確未可同日而語當正其罪以
告四方乞下臣前後章疏令三省两制雜議有不如臣
言甘伏訕上之罪若臣言不妄亦乞稍正典刑以謝天
下謹録奏聞伏候敕㫖
　貼黄乞下河東提轉安撫使宻切體量燕復久逺可
<pb:KR4d0082_WYG_037-8b>
　以保任不至作過巳否令結罪保明聞奏如不敢保
　明即乞指揮今後更不與㳂邉兵馬去處差遣先帝
　初使呂大忠商量地界大忠果悍有謀堅執不與虜
　使自知别無的確證驗巳似懾服而縝闇懦遂壞此
　事乞取問大忠及當時知次第人即見詣實
　　乞罷章惇知樞宻院狀
右臣聞朝廷進退大臣與小臣異小臣無罪則用有罪
則逐至於大臣不然雖罪名未著而意有不善輒不可
<pb:KR4d0082_WYG_037-9a>
留何者朝廷大政出於其口而行於其手小有齟齬貽
患四方勢之必然法不可緩臣竊見知樞密院章惇始
與三省同議司馬光論差役事明知光所言事節有疎
略差悞而不推公心即加詳議待修完成法然後施行
而乃雷同衆人連書劄子一切依奏及其既巳行下然
後論列可否至紛爭殿上無復君臣之禮然使惇因此
究窮利害立成條約使州縣推行更無疑阻則惇之情
狀猶或可恕今乃不候修完便乞再行指揮使諸路一
<pb:KR4d0082_WYG_037-9b>
依前件劄子施行却令被差人户具利害實封聞奏臣
不知陛下謂惇此舉其意安在惇不過欲使被差之人
有所不便人人與司馬光為敵但得光言不効則朝廷
利害更不復顧用心如此而陛下寘之樞府臣竊惑矣
尚頼陛下明聖覺其深意中止不行若其不然必害良
法且差役之利天下所願賢愚共知行未逾月四方鼓
舞惇猶巧加智數力欲破臣竊恐朝廷緩急有邉防之
事戰守之機人命所存社稷所係使惇用心一一如此
<pb:KR4d0082_WYG_037-10a>
豈不深誤國計故臣乞陛下早賜裁斷特行罷免無使
惇得行巧智以害國事謹録奏聞伏候勑㫖
　　乞牽復英州别駕鄭俠狀
右臣竊見英州别駕鄭俠昔以言事獲罪投竄南荒俠
有父年老方將獻言自知必遭屏斥取决於父父慨然
許俠誓不以死生為恨而流放以來逮今十年屢經大
赦終不得牽復父日益老而俠無還期有志之士為之
涕泣况自陛下臨御一新庶政凡俠所言青苗助役市
<pb:KR4d0082_WYG_037-10b>
易保甲等事改更略盡而俠以孤逺終無一人為言其
寃者臣與俠平生未嘗識靣獨不忍當陛下之世有一
夫不獲其所是以區區為俠一言伏望聖慈特賜録用
使其父子生得相見以慰天下忠直之望謹録奏聞伏
候敕㫖
　　乞擢任劉攽狀
右臣等伏見朝議大夫知襄州劉攽多聞直諒文有師
法才力通敏所至稱治流落外官衆所嗟嘆訪聞頃者
<pb:KR4d0082_WYG_037-11a>
將漕京東安靖不擾偶以前官財用窘乏嘗稱貸朝廷
攽繼其後未能即還奏乞展限適㑹吳居厚以聚歛進
擢攽遂以不才黜退安於榮辱不自辯明雖䝉聖恩召
還近郡而臣等竊謂攽才術有餘用之未盡陛下方網
羅遺滯以助大化如攽之賢不可多得伏乞擢置侍從觀
其所長臣等職在獻納知賢不薦實負愧責謹録奏聞
伏候敕㫖
　　再乞責降蔡京狀
<pb:KR4d0082_WYG_037-11b>
右臣近奏言知開封府蔡京施行差役事故意擾民以
敗成法及曲法庇蓋段繼隆贓汙公事乞先罷京差遣
及催督大理寺結絶斷遣至今多日並不䝉施行京文
學政事一無所長人品至㣲士論不與若不因縁蔡卞
與王安石親戚無緣兄弟並竊美官今卞巳自迫於公
議求退而京獨昻然久據要地衆所不平臣竊見左正
言朱光庭言御史中丞黄履言事不稱職乞罷履侍讀
履即時罷免曽不旋踵臣竊惟臣與朱光庭並係諫官
<pb:KR4d0082_WYG_037-12a>
論奏羣臣得失皆是本職而蔡京罪犯明著甚於黄履
陛下明聖以至公御下而諫官之言皆擊其罪或行或
否衆所不喻皆謂韓縝初除僕射日黄履言縝過惡不
任宰相而蔡京不曾牾縝是致行遣有此同異伏惟朝
廷本設諌官以幾察姦惡為人主耳目之用今臣等所
言之人韓縝欲行即行欲止即止則是諫官之職乃所
以為縝公報私怨非復陛下耳目之官也伏乞陛下檢
臣累奏早賜降黜韓縝仍先罷免蔡京差遣及催大理
<pb:KR4d0082_WYG_037-12b>
寺結絶段繼隆公事無使諌官失職宰相恣横為吏民
所共非笑謹録奏聞伏候敕㫖
　貼黄訪聞近日諸路監司州郡多以二月六日所降
　差役指揮有不便事節未敢便行各具利害奏聞顯
　見事理明白人情不逺苟無挾邪壞法之意誰不論
　列獨蔡京以侍從之臣居首善之地更無一言只於
　數日之内催迫了當用意不臧深可忿疾况京治段
　繼隆事不公外又曲庇僧録司公事竊聞臺諫官並
<pb:KR4d0082_WYG_037-13a>
　巳曾劾奏似此專務私徇豈可復任京尹
　　乞廢官水磨狀
右臣竊見近歳京城外創置水磨因此汴水淺澀阻隔
官私舟船其東門外水磨下流汗漫無歸浸損民田二
百里幾敗漢髙祖墳頼陛下仁聖閔惻見發德音令執
政議救其苦尋䝉指揮畿縣於黄河春夫外更調夫四
萬人開自明河以疏洩水患計一月畢功然以水磨供給
京城内外食茶等其水只得五日閉斷以此功役重大
<pb:KR4d0082_WYG_037-13b>
民間毎夫日雇二百錢一月之費計二百四十萬貫而
汴水渾濁易得填淤明年又須開淘民間歳歳不免此
費訪聞水磨所入一歳不過四十萬貫朝廷頃來改更
敝法凡與民爭利者一切革去水磨之事本亦係廢罷
前户部侍郎李定以邪謟進用不知朝廷大體猥以四
十萬貫課利惑誤朝聽依舊存留且水磨興置未久自
前未有此錢國計何嘗有闕而小人淺陋妄有靳惜傷
民辱國不以為愧况今水患近在國門而恬不為怪甚
<pb:KR4d0082_WYG_037-14a>
非陛下勤䘏民物之意而又减耗汴水行船不便臣
乞廢罷官磨令民間任便磨茶其利甚溥伏乞指揮疾
速施行謹録奏聞伏候敕㫖
　　乞葬埋城外白骨狀
右臣訪聞京城四門外所在白骨如麻多是昔日築城
開濠死損人夫東門外又為茶磨棄水所浸雖其間巳
埋瘞者土薄水深亦皆發露狼籍臭腐不忍聞見陛下
躬行仁政罷去苛法民心稍安而京畿及諸路久旱近
<pb:KR4d0082_WYG_037-14b>
日雖稍得雨終未霑洽未必非積骸暴露寃氣致此况
方春長養正是月令掩骼埋胔之時臣欲乞選差一二
廉幹内臣計㑹两赤縣官吏相度於閑隙地上以塼作
數大墳如法藏掩其合破費用仍特支賜内藏庫錢誠
使仁澤施及枯朽或能感召和氣卒致豐歳謹録奏聞
伏候敕㫖
　　乞賑救淮南飢民狀
右臣訪聞淮南久旱雨全未足二麥並巳枯死浙中米
<pb:KR4d0082_WYG_037-15a>
價雖賤而運河無水客旅不至米斗直一百七十以來
民間闕食甚覺不易而所在官吏並未見賑濟及奏請
别作處置臣竊見頃立義倉至今巳將十年所聚粮斛
數目甚多每遇災傷未嘗支散一粒民情深所不悦臣
欲乞指揮淮南官司先將所管義倉米數隨處支與闕
食人户兼將常平米减價出賣及取問監司州縣因何
並不曾申請擘劃兼乞體訪諸路如有似此闕食去處
一例施行謹録奏聞伏候勑㫖
<pb:KR4d0082_WYG_037-15b>
　　乞廢忻州馬城鹽池狀
右臣訪聞河東除晉絳慈隰州舊賣解鹽外其餘州縣
盡只賣永利東西两監鹽民間未嘗闕鹽食用自元豐
三年後來前宰相蔡確兄礪等始議創添忻州馬城池
鹽其鹽夾硝味苦人不願買故自四五年來作分數抑
賣與舖户多有訴免去年轉運司以此申乞住收馬城
池鹽而虞部李閎畏避蔡礪權勢曲生問難自去年六
月以來行遣未了却符下提舉司相度意在觀望不肯
<pb:KR4d0082_WYG_037-16a>
依實定奪臣欲乞下河東轉運司結罪保明只將永利
東西两監鹽供賣本路諸州有無闕事如委無妨闕即
乞依所請住收馬城池鹽依舊只賣永利東西两監鹽
仍乞取問蔡礪等建議害民及虞部官吏希合權要故
作拖延情罪依法施行謹録奏聞伏候敕㫖
　貼黄訪聞忻州曾申本路轉運司乞枷錮鋪户前來
　買鹽以此顯見人情不願
　　再乞放積欠狀
<pb:KR4d0082_WYG_037-16b>
竊見三省同進呈臣前奏乞將民間官本債負出限役
錢及酒坊元額罰錢見今資産耗竭實不能出者令州
縣監司保明除放事奉聖㫖節文令户部勘㑹應係諸
色欠負科名數目仍契勘欠户見今各有無抵當物力
開具保明聞奏臣竊謂朝廷將施舍巳責救民於溝壑
之中其施行節次當如救焚不可少緩前件指揮令户
部開具欠户見今抵當物力此事不在户部惟州縣可
見若令户部取之州縣文字徃來動經歳月反覆問難
<pb:KR4d0082_WYG_037-17a>
何時了絶救民之急不當如此此乃有司出納之常度
而非朝廷救災之體如陛下將布德施仁以收民心答
天意但使惠澤滂流雖民間小有僥倖何損於德况此
積欠經渉久逺凶歳疲民空煩鞭箠必無所得縱獲毫
末無補國計乞特降朝㫖直下諸路監司與州縣一靣
依下頃除放結罪保明聞奏所貴小民早被聖恩不至
失所别致生事謹具條件如後
　一官本債負在京乞委提㸃司與府縣及市易官外
<pb:KR4d0082_WYG_037-17b>
　　道委轉運司與州縣同取索逐户元請官本若干
　　經今多少年月合出息錢若干逐户從請出官錢
　　後來巳納到官本若干息錢若干通計本息巳納
　　及元請官本之數即便與放免如通計本息未及
　　官本而家業蕩盡者亦與除放如尚有些小家業
　　而見今孤貧不濟者即權住催理官吏結罪保明
　　奏聞聽候勑裁
　一拖欠坊塲錢(所委官/司前項)乞取索逐户元認凈利錢若
<pb:KR4d0082_WYG_037-18a>
　　干自開沽以來違欠月分合納罰錢若干將本户
　　已納到凈利及罰錢通計若干如巳通及元認凈
　　利之數即與放免如通計未及元認凈利之數而
　　家業蕩盡者亦與除放如尚有些小家業而見今
　　孤貧不濟者即權住催理官吏結罪保明聞奏聽
　　候勑裁
　一出限拖欠役錢今來朝廷巳行差役之法即免役
　　錢别無支用雖使差役未了間時暫留舊雇人執
<pb:KR4d0082_WYG_037-18b>
　　役自有從來寛剰役錢支遣其拖欠役錢乞與一
　　切放免
右臣前奏係二月十五日及今巳四十日而行遣迂緩
未知何時恩澤可以及下伏乞陛下深念欠負人户枷
錮巳久衣食不繼父子離散其愁苦無&KR0147;甚可哀閔斷
自聖心依臣所乞特與除放無使有司爭執細故遷延
歳月所得無幾而民間窮困小則病瘁怨苦感動隂陽
大則計較死生起為盗賦所失轉大雖悔無及臣不勝
<pb:KR4d0082_WYG_037-19a>
區區為國深慮謹録奏聞伏候勑㫖
　　乞罷蔡京知真定府狀
右臣近奏論蔡京施行差役事督迫諸縣於數日了當
不依朝㫖申請妨礙事件挾邪壞法用意切害及治叚
繼隆僧録司等公事私狥不公乞先罷京知開封府訪
聞臺諫亦並有劾奏京因此奏乞外任而宰相曲加庇
蓋臣等所言皆不施行獨行京陳乞文字除京知真定
府竊緣真定天下重鎮舊來多擇久歴邉任曉練軍政
<pb:KR4d0082_WYG_037-19b>
之人然後除授今京資任至淺才力無聞見有私狥公
事未經結絶臺諫交章至今未巳而宰相特加奬助授
以名藩意欲以此凌壓言事之官使之不敢復言臣竊
見前者臺官論朱復不孝事迹復因此乞外官宰相除
復直龍圖閣知潤州又論王説黨附吳居厚説亦因此
乞外官宰相除説知宻州直龍圖要職也潤宻名郡也
復説皆因人言乃獲美命蓋宰相上欺朝廷下困臺諌
習用此術久巳成例不可不察臣等若言京不當自當
<pb:KR4d0082_WYG_037-20a>
顯被㸃責若所言稍當則宰相豈得公然恣横略無顧
憚伏乞聖明稍加詳察追罷京新命使以本官聽候大
理寺斷遣以弭中外疑惑謹録奏聞伏候勅㫖
　　乞罷安燾知樞宻院狀
右臣近奏論諸執政才力長短以謂張璪李清臣安燾
皆斗筲之人持禄固位安能為有安能為無陛下新臨
天下人才衰少此數人者未可一朝盡去故且存而勿
論若陛下必欲鎮撫夷夏彈壓將帥如彼三人皆不足
<pb:KR4d0082_WYG_037-20b>
用臣竊見近日李清臣自尚書右丞為左丞雖號稍遷
而職位相近未至超擢臣是以不敢復言今者安燾自
同知樞蜜院為知院度越四人直出其上中外驚怪不
知陛下何以取之而遽至此臣觀燾之為人才氣凡近
學術空虛不迨中人僅免過失先帝特以燾萬里涉海
故酬其勞置之侍從燾謹黙自守遂至樞府既忝重任
略無建明與張誠一同事則隨誠一與章惇同事則隨
惇髙下俯仰惟強有力者是從柰何舉天下兵革之重
<pb:KR4d0082_WYG_037-21a>
全以付之若陛下憐燾未忍罷去臣願令且守舊職與
范純仁共事如此則樞宻院與三省俱無長官亦無關
於事至於躐等用人非衆人共稱其賢於義不可謹録
奏聞伏候敕㫖
　　再論安燾狀
右臣等前月二十八日奏論安燾除知樞宻院告不令
給事中書讀直下吏部施行事人㣲言輕未能仰囘聖
意竊惟封駁故事本唐朝舊法祖宗奉行未嘗敢廢事
<pb:KR4d0082_WYG_037-21b>
有不由門下不名制敕蓋此法之設本以關防欺弊君
臣所當共守今安燾差除未允公議有司舉職實不為
過而陛下即令廢法以便一時古語所謂若有短垣而
自踰之臣等切恐百司法度自此隳廢君臣之間無所
據執何以經乆近日朝廷除呂公著門下侍郎止因中
書吏人行遣差誤不經門下而給事中范純仁以失職
為言朝廷為之行遣以申明舊法及今未幾乃以一安
燾之故特開此例况燾與純仁並命二告皆不經書讀
<pb:KR4d0082_WYG_037-22a>
竊料純仁必不肯不顧前言黽俛而受純仁既不受命
則燾必不敢不辭燾既力辭而給事中又封駁不巳臣
等必恐此命無由復行伏乞陛下克巳為法檢臣等前
奏且令燾依舊供職陛下必謂先朝舊臣無大過惡不
可輕棄則同知樞宻院仕用不輕陛下必謂巳行之命
不可中止則命之未行臣等無由預議若既行之後又
不得言則朝廷設置臺諫竟將安用陛下明聖其必不
然臣等區區所惜者祖宗法度非敢必行巳意以廢格
<pb:KR4d0082_WYG_037-22b>
明詔惟陛下裁擇謹録奏聞伏候敕㫖
　　論發運司以糶糴米代諸路上供狀
右臣竊見近歳有司分掌利柄更相侵漁以自為功究
其本末其實皆朝廷財用而以此取彼此雖有得彼必
有失其終均出於民是以民日益病無所告訴頃者發
運司以錢一百萬貫為糶糴之本毎歳於淮南側近趂
賤糴米而諸路轉運司上供米至發運司者歳分三限
第一限自十二月至二月第二限自三月至五月第三
<pb:KR4d0082_WYG_037-23a>
限自六月至八月違限不至則發運司以所糴米代之
而取直於轉運司幾倍本路實價轉運司米雖至而出
限一日輙不得充數江湖諸路自來皆係出米地分而
難得見錢舊日官歳糴米錢散於民故農不大傷無錢
荒之弊今發運司以所糴米代供而貴錢於諸路諸路
米無所售而歛錢以償發運司則錢日益荒而農民最
病此東南之大患也訪聞發運司所收厚利别無所用
不過以為羡餘進奉以固結恩寵方今陛下㳟儉節用
<pb:KR4d0082_WYG_037-23b>
食租衣税專以利民何取於此臣乞指揮發運司今後
諸道轉運司出限不到米依舊以發運司所糴米代發
上京而不得於諸道貴取米價候諸道般到米依數撥
還據違限欠數取勘轉運司官吏要使上供不闕而無
所取利諸道得以及時收糴錢有所洩而農不甚病此
利甚廣如朝廷以臣言為可用伏乞下户部立法施行
謹録奏聞伏候勑㫖
　　乞責降韓縝第七狀
<pb:KR4d0082_WYG_037-24a>
右臣聞天下治亂在君子小人進退之間耳氷炭不可
以一器梟鸞不可以共栖共鯀皋繇不可以同朝顔囘
盗跖不可以並處傳曰一薰一蕕十年尚猶有臭夫君
子推誠而不疑故易欺孤立而不黨故易危正言而不
諱故易間潔廉而不懷故易去小人則不然竊用威福
以布私恩交通左右以結主知頑鈍無恥奊詬無節故
其合也易而其去之也難誠使君子小人同處則小人
必勝君子必去如薫之香一日而亡如蕕之臭十年而
<pb:KR4d0082_WYG_037-24b>
存此理之必然者也陛下用司馬光為相雖應務之才
有所不周而清德雅望賢愚同敬至於韓縝如屠沽之
行害于而家以穿窬之才凶于而國皆有實狀可以覆
按行路之人指目非笑紛紜之論不可具載此何等人
也而陛下使與光同列以臣度之不過一年縝之邪計
必行邪黨必勝光不獲罪而去則必引疾而避矣如人
服藥用茯苓烏喙合而并食之陛下以為茯苓長年之
功能勝烏喙殺人之毒乎臣前後六上章論縝過惡乞
<pb:KR4d0082_WYG_037-25a>
正典刑至今留中不下陛下必謂縝先朝舊臣不可不
用則宜早罷光政事使縝自引其類布列於朝臣等亦
當相率而避之毋使邪正雜處而君子終被其禍自古
四夷内侮必於新故更代之際主少國疑之時故孝惠
髙后之世匈奴桀驁唐太宗初即位突厥奄至渭北今
二敵蓄謀安危未分折衝禦侮專在輔弼去歳敵使入
朝見縝在位使副相顧反脣微笑此何意也敵誠見縝
無狀舉祖宗七百里之地無故與之今其為政我之利
<pb:KR4d0082_WYG_037-25b>
也故喜而竊笑耳啓姦辱國必始於是北敵地界之謀
出於耶律用正今以為相敵以闢國七百里而相用正
理固當爾而朝廷以蹙國七百里而相縝臣愚所未諭
也臣聞之河東父老云韓琦為大原欲置范家東堡范
家西堡及赤泥膠三指揮弓箭手恐敵以為言乃召弓
手節級髙政使幹其事政率其徒於厮邏臺之南北候
伺敵人之樵採者輙歐傷之敵以為言則曰此漢界也
移文爭之徃反十數卒得其要約目厮邏臺以南為漢
<pb:KR4d0082_WYG_037-26a>
界而三指揮弓箭手大獲其用及韓縝定地界皆割與
之主户約一千五百餘户客户三四倍之驅迫内徙墳
墓廬舍及所種田苗皆委之而南老㓜慟哭所不忍聞
遂以天池嶺為界天池北距厮邏臺尚二十五六里異
時敵欲祈福修天池廟必牒安撫司而後敢入以明廟
之屬漢也今亦為敵有髙政者土豪也有威名於北方
蕃漢目之為髙大王而天池廟神亦曰髙大王廟方割
屬敵時政拊膺大慟謂其徒曰我兄嫂今日䧟蕃百姓
<pb:KR4d0082_WYG_037-26b>
數千人皆大哭縝為侍從仗節出使而賣國黨寇曽不
如一弓手節級此而可忍孰不可忍政數年前為大皇
平巡檢年七十餘毎見人論縝與燕復之姦即欲食其
肉復火山軍三界首唐隆縝一商人也入粟得司户叅
軍韓絳為宣撫始奏換武邉人疑其細作而縝與之交
私狎暱無所不至至呼為燕二亦謂之二哥割地之謀
皆出於復敵使梁永蕭禧木以横山下大川為界至七
蕃嶺下乃斗入漢地圍裹此嶺凡二十八里意欲自此
<pb:KR4d0082_WYG_037-27a>
直至分水嶺嶺為界邉民大怒有焦家弓箭手三百餘
人歐擊北使奪下梁永等拄斧交倚敵不敢復南仍自
七蕃嶺北轉而西以大川為界燕復至鴈門寨亦為弓
箭手所歐匍匐入寨閉門僅免由此觀之邉民皆忠憤
不服而北敵亦自知理曲無詞使縝稍有臣子忠孝不
負本朝之心則七百里之地必不至䧟於冦讎之境也
火山寜化之間山林饒富財用之藪也自荷葉平蘆牙
山雪山一帶直走瓦&KR1592;塢南北百餘里東西四五十里
<pb:KR4d0082_WYG_037-27b>
材木薪炭足以供一路麋鹿雉兔足以飽數州今皆失
之雪山有廟河東一路牲幣所&KR0709;今亦為夷鬼矣人神
共怨皆縝之罪中國從來控扼卓望形勢之地如五蕃
嶺六蕃嶺七蕃嶺黄嵬山之類今皆為虜巢下視忻代
人馬可數異時用精兵數十萬人未易復取而用兵之
䇿誰敢復議以此知縝賣國之罪百世不磨若祖宗有
靈必不赦縝陛下近者降黜吳居厚王子京蹇周輔之
流皆以立法害民耳黜其人改其法不數日而民復業
<pb:KR4d0082_WYG_037-28a>
矣如縝之罪智者不能復謀仁者不能復安疆場之患有
不可測者而陛下獨赦之臣不勝為國疾姦憂深思逺
之至伏乞檢臣前後章疏下三省兩制雜議正縝之罪
以告田方有不如臣言甘伏訕上之罪謹奏聞伏候敕
㫖
　
　
　
<pb:KR4d0082_WYG_037-28b>
　
　
　
　
　
　
　
　欒城集巻三十七

<pb:KR4d0082_WYG_038-1a>
欽定四庫全書
　欒城集巻三十八
　　　　　　　　　　　　　宋　蘇轍　撰
　右司諫論時事一十四首
　　乞給還京西水櫃所占民田狀(十八日/)
右臣訪聞頃年宋用臣引洛水為清汴水源淺小行運
不足遂於中牟管城以西強占民田潴蓄雨水以備清
汴乏水之用方用臣貴盛州縣皆不敢爭但中牟一縣
<pb:KR4d0082_WYG_038-1b>
占田八百五十餘頃伏惟陛下卹養小民過於赤子無
名侵奪聖意不然臣欲乞指揮汴口以東州縣各具水
櫃所占頃畝數目及毎歳有無除放二税仍具水櫃委
實可與不可廢罷如决不可廢即當如何給還民田以
免怨望謹録奏聞伏候勑㫖
　　論三省事多留滯狀(二十四日/)
臣竊見先帝改定官制因唐之舊布列三省使出入相
鉤較文理宻察得古之遺法然患有司推行不能盡如
<pb:KR4d0082_WYG_038-2a>
聖意叅考之益未見而迂滯之害先著見今三省文書
節次留礙比官制未行以前頗覺其弊臣嘗訪問衆人
得其一二意欲因見行之法略加疏理務令清通簡便
苟迂滯之病既除事不至雜冗難治官吏日有餘力則
叅考之功可得而見也謹具條件如後
　一凡事皆中書取㫖門下覆奏尚書施行所以為重
　　愼也臣謂國之大事及事之巳成者依此施行則
　　可至於日生小事及事之方議者一切依此則迂
<pb:KR4d0082_WYG_038-2b>
　　緩之弊所從出也假如百官給假有司請給器用
　　之類此所謂日生小事也臣僚陳請興革廢置朝
　　廷未究本末欲行勘當之類此所謂事之方議者
　　也昔官制未行如此等事皆執政批狀直付有司
　　故徑而易行自行官制遂罷批狀毎有一事輙經
　　三省謄冩之勞既巳過倍勘當既上小有差誤重
　　復施行又經三省循環徃復無由了絶至於疆埸
　　幾事河防要切一切如此求事之速辦不可得也
<pb:KR4d0082_WYG_038-3a>
　　故臣乞復批狀之法以便日生小事及事之方議
　　者惟國之大事及事之巳成者然後經歴三省則
　　事之去者過半矣
　一三省文書法許吏人互相㸃檢差誤毫末之失皆
　　理為賞罰故被罰者畏避譴訶巧作遷延以求細
　　宻被賞者晞望勞績推毛求疵務為稽緩因此文
　　書無由速了臣欲乞今後不以差悞為賞罰惟有
　　所欺弊及雖係差悞而害事者方行賞罰
<pb:KR4d0082_WYG_038-3b>
　一文書至尚書省自省付諸部自部付諸司其開拆
　　呈覆用印皆有日限逐處且以五日為率凡十五
　　日其勘當於外日數及多幸而一出得完具者自
　　諸司申部自部申省其限日如前則巳一月有餘
　　日矣不幸復有問難又復一月自此蓋有不可知
　　者費日雖久而遣限如法雖欲加罪終不可得故
　　臣欲乞以事之緩急减定日限亦救弊之一端也
　一古者因事設官事不可巳然後置官今官倣唐制
<pb:KR4d0082_WYG_038-4a>
　　事本不須如此而為官生事者徃徃而有如應支
　　錢物尚書度支行遣得㫖許支合下所管庫務支
　　給者必先由太府寺本寺備録帖所管庫務又經
　　比部句過然後送庫務支給臣謂太府寺未嘗可
　　否一事枉有經歴宜令度支徑送比部句過又如
　　諸路召募押綱合得酬奬諸庫務巳給朱抄先經
　　太府寺印紙保明指定合得酬奬申尚書金部金
　　部再行勘驗詣實關司勲句覆然後關吏部施行
<pb:KR4d0082_WYG_038-4b>
　　臣謂太府金部兩處勘驗保明顯有煩重宜裁减
　　一處又如在京職事官舍破白直并宣借剰員或
　　替換宣供昔未行官制以前皆係所屬直下歩軍
　　司差撥自行官制並須經由尚書兵部兵部但指
　　揮歩軍司依條施行臣謂兵部别無可否亦不須
　　更令經歴如此等事數必不少非臣所能盡知乞
　　下六曹及二十四司各具有無似此重複之事若
　　能一切裁損必大有所益
<pb:KR4d0082_WYG_038-5a>
右三省事務衆多條約繁夥非臣一人所能究悉臣前
件所陳四事特其一二而巳欲乞陛下降付三省推類
講求立法施行或選擇臣僚精通明敏者一二人俾專
治其事務令約而不遺多而不亂今三省胥吏比舊人
數極多皆由法不省便枉費人力若將來法制一清此
曹亦漸可减事清吏少此最為治之要也惟陛下留神
省察謹録奏聞伏候勑㫖
　　言科塲事狀(四月初三日/)
<pb:KR4d0082_WYG_038-5b>
右臣伏見尚書禮部㑹議科塲欲復詩賦議上未决而
左僕射司馬光上言乞以九經取士及令朝官以上保
任舉人為經明行修之科至今多日二議並未施行臣
竊惟來年秋賦自今以徃歳月無幾而議不時决傳聞
四方學者知朝廷有此異議無所適從不免惶惑懣亂
蓋緣詩賦雖號小技而比次聲律用功不淺至於兼治
他經誦讀講觧尤不可輕易要之來年皆未可施行臣
欲乞先降指揮明言來年科塲一切如舊但所對經義
<pb:KR4d0082_WYG_038-6a>
兼取注疏及諸家議論或出巳見不專用王氏之學仍
罷律義令天下舉人知有定論一意為學以待選試然
後徐議元祐五年以後科舉格式未為晩也謹録奏聞
伏候勑㫖
　　乞招畿縣保甲充軍狀(九日/)
右臣近奏乞招河北保甲充禁軍聞巳有朝㫖令逐州
軍長吏等優給例物寄招在京禁軍去訖臣竊謂京畿
諸縣保甲事體與河北無異而所在闕額禁軍尚多欲
<pb:KR4d0082_WYG_038-6b>
乞指揮京畿諸縣一依河北巳得指揮招募施行臣又
聞河北河東舊有義勇自來毎年冬教以為邉備民所
習慣不以為怪畿内百姓非邉民之比今來保甲雖罷
按閲而未免冬教民情未安亦乞特與放罷謹録奏聞
伏候勑㫖
　　乞令户部役法所㑹議狀(十三日/)
右臣伏見閏二月十五日聖㫖節文詳定役法所奏諸
路衙前先以坊塲河渡錢依見今合用人雇募不足方
<pb:KR4d0082_WYG_038-7a>
許掲簿定差臣竊聽中外之議以謂此法頗為穏便蓋
見今諸路每年所入坊塲河渡錢共計四百二十餘萬
貫而毎歳所費衙前支酬及召募押綱錢共計一百五
十餘萬貫所費止用所入三分之一縱使坊塲河渡價
錢别行裁减不過比見今三分减一則是所費亦不過
所入之半而免却民間衙前最重之役其為利民不言
可見續准閏二月二十七日聖㫖節文詳定役法所狀
再詳雇募二字切慮諸路承用疑惑將謂依舊用錢雇
<pb:KR4d0082_WYG_038-7b>
募充役欲乞改雇字為招字衆謂此法既不以錢雇人
空行招募必是招募不行要須一例差撥未委毎年所
得坊塲河渡錢四百二十餘萬貫除支酬衙前重難及
雇募押綱錢外其餘欲將何處支用又熈寜以前諸路
衙前多有長名人數只如西川全係長名故衙前一役
不及鄉户淮南两浙長名太半以上其餘路分長名亦
不减半今坊塲既巳抅收入官必無人願充長名則應
係衙前並是鄉户雖號為招募而上户利於免役方肯
<pb:KR4d0082_WYG_038-8a>
投名與差無異上等人户既充免役衙前則以次人户
須充以次色役如此則下户充役多如熈寜以前方今
人户久為苗役所困物力比熈寜以前貧富相逺而差
役之法比舊特重此衆議所以未服也然臣竊聞西邉
熈蘭等州及安疆米脂等寨毎年費用約計三百六七
十萬貫此錢太半出於苗役寛剰今苗役既罷故議者
欲指坊塲河渡錢以供其費致使衙前須至並差鄉户
臣謂朝廷養民備邉雖有内外之别而其實一家之事
<pb:KR4d0082_WYG_038-8b>
耳若備邉之費實未有准擬則坊塲等錢存以待之亦
不得巳之計也今邉防之計詳定役法所必未能周知
其詳而暗指坊塲等錢以備其費則其養民之計亦巳
疎矣臣欲乞朝廷密切指揮户部與詳定役法官㑹議
先計上件新置城寨歳費幾何若干係西川茶錢若干
係經制司錢若干係闕額禁軍錢若干係内藏庫錢似
此諸般科名外尚有不足數目若干若此數目不至絶
多臣乞計其所闕三年之數於元豐庫及崇政殿庫錢
<pb:KR4d0082_WYG_038-9a>
内椿出訪聞此庫錢物山積本先帝所蓄以備邉事今
於此支用正合先帝本意臣訪聞蘭州等處道里嶮逺
决為難守朝廷見議棄捐以安中國三年之後邉境巳
定即非久逺不絶之費所用錢數雖多亦有限量其坊
塲河渡等錢既别不支用即乞依閏二月十五日聖㫖
指揮雇募衙前施行若朝廷重惜二庫錢物未欲專行
支給即乞將坊塲河渡等錢除雇募衙前等外量將剰
數添助邉費所貴養民備邉兩不失所謹録奏聞伏候
<pb:KR4d0082_WYG_038-9b>
勑㫖
　貼黄朝廷方議息民不宜為邉費奪坊塲錢專差衙
　前以困民力臣竊見諸路州縣累年積下青苗息錢
　及免役寛剰錢數目不少亦可以助西邉新置城寨
　三二年之費所貴留得坊塲錢雇募衙前令民間無
　重役之患則朝廷恩德及民深矣
　　乞禁軍日一教狀(二十二日/)
右臣竊見諸道禁軍自置將以來日夜按習武藝劍槊
<pb:KR4d0082_WYG_038-10a>
擊刺弓弩斗刁比舊皆倍然自比歳試之於邉亦未見
勝敵之效蓋士卒服習止軍中一事耳至於百戰百勝
則自有道不可不察也臣訪聞凡將下兵皆蚤晩兩教
新募之士或終日不得休息士卒極以為苦頃歳西鄙
用兵士自内郡徃即戰地皆奮踴而去以免教為喜先
朝留意軍事毎歳遣官按閲錫賚豐厚遷補峻速士心
猶且如此臣觀今日所以厚之者不如先朝而所以勞
之者如舊臣竊以為疑也古之名將如李牧王剪將用
<pb:KR4d0082_WYG_038-10b>
人之死力必椎牛釃酒聽其佚樂養而不試士皆投石
超距踴躍思奮而後用之故所向無敵今平居無事朝
夕虐之以教閲使無遺力以治生事衣食殫盡憔悴無
聊緩急安得其死力臣請使禁軍除新募未習之人其
餘日止一教使得以其餘力為生異日驅以征伐其樂
致死以報朝廷宜愈於前日也謹録奏聞伏候勑㫖
　　乞差官與黄廉同體量蜀茶狀(二十五日/)
右臣近曾奏言益利等路茶事司以買賣茶虐害四路
<pb:KR4d0082_WYG_038-11a>
生靈朝廷巳差黄廉體量利害乞先罷茶官陸師閔職
任使四路官吏不憂後患敢以實害盡告黄廉今聞朝
廷却差黄廉就領茶事臣竊以為黄廉若以專使按㩁
茶之弊則身無利害茶事巨細勢必具陳若身自領茶
事有課利增損邉計盈虛之責則茶之為害勢必不肯
盡言兼朝廷本為逺民無告特遣此使使事未達而就
除外官小民無知必謂朝廷安於虐民重於改法此事
體大宜速有以救之朝廷必謂陸師閔蠧害四路為日
<pb:KR4d0082_WYG_038-11b>
巳久不欲别差替人淹延歳月因黄廉在彼即行替罷
事雖稍便理有未盡臣欲乞選差清強官一人與黄㢘
同共體量候了日赴闕面奏利害所貴不敢隱蔽茶弊
四路之人終被德澤謹録奏聞伏候勑㫖
　　乞以發運司米救淮南饑民狀(二十八日/)
右臣伏見淮南旱災民食踴貴朝廷特令截留上供米
三十萬石以濟其急卹民之深異時所未嘗有然臣訪
聞本路自正月以來以義倉常平糧斛逐旋賑濟約至
<pb:KR4d0082_WYG_038-12a>
夏中麥熟稍得給足不意今來旱勢益甚夏麥無望而
秋收之期逺在百日之外雖有前件截留上供米分在
一路恐未能遍及饑民訪聞發運司逐年將糶糴本錢
一百萬貫趂賤糴米以代諸路違限上供米數外或遇
米貴亦出賣收息臣欲乞指揮發運司約定今年合留
代上供外其餘權令只依元買價盡數支撥於諸郡出
賣不得收息仍先具若干留代上供若干可以出賣及
元買價例申奏所貴米數稍多救接饑饉可以支持至
<pb:KR4d0082_WYG_038-12b>
秋謹録奏聞伏候勑㫖
　　論明堂神位狀(五月六日/)
右臣聞三代常祀一歳九祭天再祭地皆天子親之故
於其祭也或祭昊天或祭五天或獨祭一天或祭皇地
祗或祭神州地祗要於一歳而親祀必遍降及近世歳
之常祀皆有司攝事三歳而後一親祀親祀之疎數古
今之變相逺如此然則其禮之不同蓋亦其勢然也謹
按國朝舊典冬至圓丘必兼饗天地從祀百神若其有
<pb:KR4d0082_WYG_038-13a>
故不祀圓丘别行他禮或大雩於南郊或大饗於明堂
或恭謝於大慶皆用圓丘禮樂神位其意以為皇帝不
可以三年而不親祀天地百神故也臣竊見皇祐明堂
遵用此法最為得禮之變自皇祐以後凡祀明堂或用
鄭氏説獨祀五天帝或用王氏説獨祀昊天上帝雖於
古學各有援據而考之國朝之舊則為失當蓋儒者泥
古而不知今以天子毎歳親祀之儀而議皇帝三年親
祀之禮是以若此其疎也今者皇帝陛下對越天命逾
<pb:KR4d0082_WYG_038-13b>
年即位將以九月有事於明堂義當並見天地遍禮百
神躬薦誠心以格靈貺臣恐有司不達禮意以古非今
執取王鄭偏説以亂本朝大典夫禮㳂人情人情所安
天意必順今皇帝陛下始親祠事而天地百神無不咸
秩豈不俯合人情仰符天意臣愚欲乞明詔禮官今秋
明堂用皇祐明堂典禮庻幾精誠陟降溥及上下謹録
奏聞伏候勑㫖
　　乞借常平錢買上供及諸州軍粮狀(初八日/)
<pb:KR4d0082_WYG_038-14a>
右臣聞自古經制國用之術以為糓帛民之所生也故
歛而藏之於官錢幣國之所為也故發而散之於民其
意常以所有易其所無有無相交而國用足焉故自熈
寜以前民間兩税皆用米麥布帛雖有㳂納諸色雜錢
然皆以榖帛折納蓋未嘗納錢也錢之入官者惟有茶
鹽酒税雜利而巳然方是時東南諸郡猶苦乏錢錢重
物輕有錢荒之患自熈寜以來民間出錢免役又出常
平息錢官庫之錢貫朽而不可較民間官錢搜索殆盡
<pb:KR4d0082_WYG_038-14b>
市井所用多私鑄小錢有無不交田夫蠶婦力作而無
所售常平役錢山積而無救饑饉蓋自十餘年間積成
此弊於今極矣朝廷近日雖巳减損常平罷放免役使
民休息然而錢積於官無宣洩之道民無見錢百物益
賤譬如饑人雖巳得食而無所取飲久渇不治亦能致
死臣竊見國朝建立京邑因周之舊不因山河之固以
兵屯為嶮岨祖宗以來漕運東南廣蓄軍食内實根本
外威荒徼方其盛時足支十餘年近者歳運損耗糶賣
<pb:KR4d0082_WYG_038-15a>
不節太倉無五年之畜國計寡弱有識之士為之寒心
至於諸路軍糧大扺無備熈寜之間東南大旱民間闕
食官欲賑濟無所從得不免誅求富民歛㪷石之粟以
濟億萬之衆勞而無益徒以為笑然今諸路轉運司久
以商賈不行農民罷病故酒税不登收買軍器雜物封
樁闕額衣糧等事故經費不足朝廷雖欲内實京師外
實諸郡有司匱乏勢無所出臣欲乞指揮東南諸路轉
運司各借本路常平見錢遇年豐榖帛價賤豫買三年
<pb:KR4d0082_WYG_038-15b>
上供米及本路州軍諸軍三年衣糧限以三年節次收
糴重立禁約不得别作支用仍於五年内收簇錢物撥
還常平倉司每歳終具元借錢及所糴物及所還數提
刑司保明申户部㸃檢有無違法聞奏應干借錢糴買
事有不如法並許提刑司覺察聞奏但令泉幣通行足
以鼓舞四民流轉百貨倉廪充實足以贍養諸軍備禦
水旱則上下皆足公私䝉利矣如許臣所請伏乞下户
部立法施行謹録奏聞伏候勑㫖
<pb:KR4d0082_WYG_038-16a>
　貼黄所借常平司錢非是直取以供國用當指揮轉
　運司勒令如期撥還務令常平司錢久逺不匱轉運
　司緩急有所借使實長久之利也
　　言蔡京知開封府不公事第五狀(十一日/)
臣前四上章言蔡京知開封府推行役法明知舊法人
數冗長近降聖㫖許州縣相度有無妨礙至於揭簿定
差亦無日限而京違此指揮差人監勒開祥兩縣一依
舊法人數於數日之内差撥了當意欲擾民以沮成法
<pb:KR4d0082_WYG_038-16b>
兼京曲法庇蓋叚繼隆贓汙公事乞先罷京差遣催督
大理寺結絶斷遣不䝉朝廷施行尋因京陳乞外任特
除知真定府臣復上言真定大藩不當付新進有罪未
决之人朝廷並不省録今臣竊見成都路轉運判官蔡
朦施行役法不曾相度有無妨礙督迫州縣差撥衙前
定詳役法官韓維等言其害人即日降知廣濟軍臣竊
詳蔡京蔡朦均是奉行役法用意刻薄欲以搔擾百姓
敗壞良法而京官在侍從朝有黨人擢為藩帥朦以官
<pb:KR4d0082_WYG_038-17a>
卑無黨黜為知軍同罪異罰公議不厭臣又見大理寺
勘得李雍經開封府論叚處約將父知濟州段繼隆進
奉空名状召人承買要錢三千貫奏邢州張家假作外
甥事臣看詳李雍所告叚繼隆罪名不輕若不得實即
李雍無緣不坐誣告之罪此乃官私行遣之常蔡京無
緣不知今既以叚繼隆為無罪又却判放李雍自相違
背有同兒戯則其受情反覆不待勘劾而明今大理寺
乃敢公然用情恣京妄亂分析更不勘出情弊臣今訪
<pb:KR4d0082_WYG_038-17b>
聞得案内本寺容縱京等不依公盡理根勘事節謹具
畫一如後
　一李雍初下狀論叚處約等京為處約是尚書都省
　　主事有官合申省勾追即判申字既而又言處約
　　恐未是主事抺却申字判勾餘人勒叚處約分析
　　詣實申此一節顯是情弊叚處約若係主事即合
　　申勾若不係主事即合直勾豈有抹却申字便不
　　勾追之理顯見叚家關節未到京即依公申勾處
<pb:KR4d0082_WYG_038-18a>
　　約關節既到更免勾追
　一李雍論處約賣奏薦恩澤巳有錢數實狀及買賣
　　主名自合將下狀及被論人并一行證左送所司
　　根勘今但勾到證左信令虛妄供狀稱不是召人
　　承買手分王士安乞送所司京執不肯只以所供
　　虚妄狀詞為憑顯是情弊
　一京既不肯根勘詣實却更分外為處約巧作方便
　　㑹問進奏官奏了何人要符合處約分析臣未嘗
<pb:KR4d0082_WYG_038-18b>
　　見官司根勘罪人不令兩詞自相對辨却為罪人
　　外求證左便為了當
　一京既憑衆人虛詞執李雍元狀為誣告巳判一勘
　　字即是欲勘李雍誣告之罪後來又却抹却勘字
　　判一放字顯是心知李雍不是誣告不敢勘問今
　　大理寺却縱令京等妄稱李雍係自首故判放字
　　臣看詳李雍只是自首同情賣官之罪即不曾自
　　首誣告叚處約之罪何縁以自首判放信意虚妄
<pb:KR4d0082_WYG_038-19a>
　　如欺小兒大理寺官吏無緣不覺顯是用情庇蓋
右乞朝廷詳酌上件四事即京之受倖曲庇叚處約等
上書詐不實徒二年私罪及賣官三千餘貫未入巳贓
罪縱無情弊其昬繆不職巳當責降况有上件四事情
狀甚明兼有前來差役不當與蔡朦同罪積此姦弊合
行重責其大理寺官吏輙敢觀望權要用情故出蔡京
情罪亦乞重行責降如朝廷未以臣言為信乞送御史
臺重行根勘即見實情謹録奏聞伏候勑㫖
<pb:KR4d0082_WYG_038-19b>
　　乞誅竄吕惠卿狀(十九日/)
右臣聞漢武帝世御史大夫張湯挾持巧詐以迎合上
意變亂貨幣崇長犴獄使天下重足而立幾至於亂武
帝覺悟誅湯而後天下安唐德宗世宰相盧把妬賢嫉
能&KR0439;害善類力勸征伐助成暴歛使天下相率叛上至
於流播德宗覺悟逐杞而後社稷復存蓋小人天賦傾
邪安於不義性本陰賊尤喜害人若不死亡終必為患
臣伏見前參知政事吕惠卿懷張湯之辨詐兼盧杞之
<pb:KR4d0082_WYG_038-20a>
姦凶詭變多端敢行非度見利忘義黷貨無厭王安石
初任執政用之心腹安石山野之人強恨傲誕其於吏
事㝠無所知惠卿指擿教導以濟其惡青苗助役議出
其手韓琦始言青苗之害先帝知琦朴忠翻然感悟欲
退安石而行琦言當時執政皆聞德音安石惶遽自失
亦累表乞退天下欣然有息肩之望矣惠卿方為小官
自知失勢上章乞對力進邪説熒惑聖聽巧囘天意身
為館殿攝行内侍之職親徃傳宣以起安石肆其偽辨
<pb:KR4d0082_WYG_038-20b>
破難琦説仍為安石書刼持上下之䇿大率多用刑獄
以震動天下自是諍臣吞聲有識䘮氣而天下靡然矣
至於排擊忠良引用邪黨惠卿之力十居八九其後又
建手實簿法尺椽寸土撿括無遺雞豚狗彘抄劄殆遍
專用告訐推析毫毛鞭箠交下帋筆翔貴小民怨苦甚
於苗役又因保甲正長給散青苗結甲赴官不遺一户
上下騷動不安其生遂致河北人户流移雖上等富家
有驅領車牛懷挾金銀流入襄鄧者旋又興起大獄以
<pb:KR4d0082_WYG_038-21a>
恐脅士人如鄭俠王安國之徒僅保首領而去原其害
心本欲株連蔓引塗汙公卿不止如此獨頼先帝天姿
仁聖毎事裁抑故惠卿不得窮極其惡不然安常守道
之士無噍類矣既而惠卿自以贓罪被黜於是力陳邉
事以中上心其在延安始變軍制雜用蕃漢上與馮京
異論下與蔡延慶等力爭惟黨人徐禧助之遂行其説
違背物情壞亂邉政至今為患西戎無變妄奏警急擅
領大衆渉入虜境竟不見敵遷延而歸麋費資糧棄捐
<pb:KR4d0082_WYG_038-21b>
戈甲以巨萬計恣行欺罔坦若無人立石紀功使西戎
曉然知朝廷有吞滅靈夏之意自是戎人怨畔邉鄙騷
動河隴困竭海内疲勞永樂之敗大將徐禧本惠卿自
布衣中保薦擢任始終協議遂付邉政敗聲始聞震動
宸極循致不豫初實由此邉釁一生至今為梗及其移
領河東大發人牛耕葭蘆吳堡兩寨生地托以重兵方
敢布種投種而歸不敢復視及至秋成復以重兵防托
收刈所得率皆秕稗雨中收穫即時腐爛惠卿張皇其
<pb:KR4d0082_WYG_038-22a>
數牒轉運司交割妄言可罷饋運其實所費不貲而無
絲毫之利邉臣畏憚皆不敢言此則惠卿立朝事迹一
二雖復肆諸市朝不為過也若其私行嶮薄非人所為
雖閭閻下賤有不食其餘者安石之於惠卿有卵翼之
恩有父師之義方其求進則膠固為一更相汲引以欺
朝廷及其權位既均勢力相軋反眼相噬化為讎敵始
安石罷相以執政薦惠卿既以得位恐安石復用遂起
王安國李士寜之獄以捉其歸安石覺之被召即起迭
<pb:KR4d0082_WYG_038-22b>
相攻擊期致死地安石之黨言惠卿使華亭知縣張若
濟借豪民朱華等錢置買田産使舅鄭膺請奪民田使
僧文捷請奪天竺僧舍朝廷遣蹇周輔推鞫其事獄將
具而安石罷去故事不復究案在御史可覆視也惠卿
言安石相與為姦發其私書其一曰無使齊年知齊年
者馮京也京安石皆生於辛酉故謂之齊年先帝猶薄
其罪惠卿復發其一曰無使上知安石由是得罪夫惠
卿與安石出肺肝託妻子平居相結惟恐不深故雖欺
<pb:KR4d0082_WYG_038-23a>
君之言見於尺牘不復疑間惠卿方其無事巳一一收
録以備緩急之用一旦爭利遂相抉擿不遺餘力必致
之死此犬彘之所不為而惠卿為之曾不愧恥天下之
士見其在位側目畏之夫人君用人欲其忠信於巳必
取仁於父兄信於師友然後付之以事故放麑違命也
而推其仁則可以託國食子狥君也而推其忍則至於
弑君欒布惟不廢彭越之命故髙祖知其賢李勣惟不
利李宻之地故太宗許其義二人終事二主俱為名臣
<pb:KR4d0082_WYG_038-23b>
何者仁心所存無施不可雖公私有異而忠厚不殊至
於吕布事丁原則殺丁原事董卓則殺董卓劉牢之事
王恭則反王恭事司馬元顯則反元顯背逆人理世所
共疑故吕布見誅於曹公而牢之見殺於桓氏皆以其
平生反覆勢不可存夫曹桓古之姦雄駕御英豪何所
不有然推究利害終畏此人今朝廷選用忠信惟恐不
及而置惠卿於其間譬如薫蕕雜處梟鸞並棲不惟勢
不兩立兼亦惡者必勝况自去歳以來朝廷廢吳居厚
<pb:KR4d0082_WYG_038-24a>
吕嘉問蹇周輔宋用臣李憲王中正等或以牟利或以
黷兵一事害民皆不得逃譴今惠卿身兼衆惡自知罪
大而欲以閑地自免天下公議未肯赦之然近日言事
之官論奏姦邪至於鄧綰李定之徒微細畢舉而不及
惠卿者蓋其凶悍猜忍如蝮蠍萬一復用睚眦必報是
以言者未肯輕發臣愚惷寡慮以為備位言責與元惡
同時而畏避隱忍辜負朝廷是以不憚死亡獻此愚直
伏乞陛下斷自聖意略正典刑縱未以汙鈇鑕猶當追
<pb:KR4d0082_WYG_038-24b>
削官職投畀四裔以禦魑魅謹録奏聞伏候勑㫖
　貼黄吕惠卿用事於朝首尾十餘年操執威柄凶燄
　所及甚於安石引用邪黨布在朝右臣今陳其罪惡
　必陰有為之游説以破臣言者唯聖明照詧不使孤
　忠横為朋黨所害
　　再乞差官同黄廉體量茶法狀(二十一日/)
右臣近奏乞選差清強官與黄廉同體量蜀中茶法尋
䝉朝廷差杜紘前去既而詳定編勑所奏留杜紘紘既
<pb:KR4d0082_WYG_038-25a>
不行而蜀中茶法至今未見差人同黄㢘體量伏乞檢
臣前奏别選差一人所貴黄㢘不敢以課利增虧自作
身計盡具茶法利害聞奏謹録奏聞伏候勑㫖
　　再言役法劄子
臣聞世無不弊之法雖三代聖人之政不免有害故神
而明之存乎其人臣竊見朝廷近罷免役行差役小民
初免出錢鼔舞相慶士大夫因民之喜以為差役一行
可坐而無事矣臣之愚意以為免役之害雖去而差役
<pb:KR4d0082_WYG_038-25b>
之弊亦不可不知也是以推言其故而陛下察之國朝
因隋唐之舊州縣百役並差鄉户人致其力以供上使
歳月番休勞佚相代吏若循理不以非法加民則被役
之人本無大苦然役人既是税户家有田産誅求不得
吏少㢘慎凡有所須不免侵取故祖宗之世天下役人
除正役勞費之外上自衙前有公使厨宅庫之苦中至
散從官手力有打草供柴之勞下至耆長壯丁有歳時
饋遺之費習以成俗恬不為怪民被差役如遭冦虜神宗
<pb:KR4d0082_WYG_038-26a>
皇帝照知此害始議立免役之法前弊雖解而所取役
錢多收寛剰民間難得見錢日益貧瘁今朝廷既巳復
行差役除見議衙前差募未有成法外其餘耆户長弓
手散從等役一切定差貪官暴吏私竊以此相賀何者
市井之人應募充役家力既非富厚生長習見官司官
吏雖欲侵漁無所措手今耕稼之民性如麋鹿一入州
縣巳自懾怖而况家有田業求無不應自非廉吏誰不
動心妄意朝廷既行差役凡百侵擾當復如舊訪聞見
<pb:KR4d0082_WYG_038-26b>
今諸路此弊巳行臣恐稍經歳月舊俗滋長役人困苦
必有反思免役之便者其於聖政為損不細頃者朝廷
初革衆弊士懷異議多被遷逐睥睨新政幸其不成者
非一人也若此弊不除使民有怨言彼立異之人他日
必指以為事臣欲乞明降詔書丁寧戒勑監司長吏使
知朝廷愛惜鄉差役人與神宗朝愛惜雇募役人無異
應係自前約束官吏侵擾役人條貫使刑部録出具委
無漏落雕印頒下令一切如舊出牓州縣使民知之仍
<pb:KR4d0082_WYG_038-27a>
常加督察有犯不赦應監司所部有犯不能覺察致因
事發露者重其坐庻幾民被差役之利而無差役之害
然後天下䝉賜深矣取進止
　
　
　
　
　
<pb:KR4d0082_WYG_038-27b>
　
　
　
　
　
　
　
　欒城集巻三十八

<pb:KR4d0082_WYG_039-1a>
欽定四庫全書
　欒城集巻三十九
　　　　　　　　　　　　　宋　蘇轍　撰
　右司諌論時事一十五首
　　乞責降吕和卿狀(二十八日/)
右臣竊見唐命尚書郎常選用文行政事之臣以分總
庻務神宗皇帝始復唐室舊制其於用人最號重慎今
陛下臨御一新庻政朝多清流貪殘之人不當復寘省
<pb:KR4d0082_WYG_039-1b>
闥謹按金部員外郎吕和卿本惠卿之弟而章惇所薦
和卿始以奏補入仕賦性愚騃方其歴任未成考第而
惇稱其所至有聲當時士人無不竊笑其後與惠卿共
建手實簿法惠卿方任執政使和卿上言而惠卿力行
之其法以根括民産不遺毫髪為本以奬用憸險許令
告訐為要估計家財下至椽瓦抄劄畜産不遺雞豚天
下騷然如被兵火帋筆踴貴鞭笞恣行然其為術迂疎
卒不能得民腰領先帝知其不可遽寢不行近日蹇周
<pb:KR4d0082_WYG_039-2a>
輔以賣鹽得罪吳居厚以𣙜鐵䝉責吕嘉問以市易被
逐宋用臣以導洛逺徙至於蹇序辰郟亶之流一罣其
間皆不逃譴而和卿首為簿法害民之多過於鹽鐵等
事獨安然不問竊據郎曹質之公議實失邦憲兼和卿
頃任考功日其兄温卿任秦鳯提刑明知添支米麥不
許割移他處和卿私利西邉軍食價髙割就温卿本任
作弟姪名字請領虧損邉計以益其私蓋其兄弟貪冐
無恥從來如此雖事在赦前而竊據清要公議不允伏
<pb:KR4d0082_WYG_039-2b>
乞朝廷重行黜責使清濁稍分以警在位謹録奏聞伏
候勑㫖
　　乞兄子邁罷德興尉狀(六月三日/)
右臣五月十九日奏論資政殿大學士吕惠卿姦嶮蠧
國殘虐害民乞行竄殛二十九日奏論金部員外郎吕
和卿貪猥不才塵玷省闥乞行降黜緣知饒州吕温卿
係惠卿親弟而和卿親兄臣有兄子邁見任饒州德興
縣尉竊慮温卿挾恨别有捃拾勘㑹邁今任將及兩考
<pb:KR4d0082_WYG_039-3a>
欲乞朝廷體察特許令候兩考滿日放罷赴吏部别受
差遣謹録奏聞伏候勑㫖
　　再乞罪吕惠卿狀(八日/)
右臣聞以堯為君而舜為之繼四凶之惡不得而容以
武王為父而成王為子管蔡之罪不得而赦何者凶德
貫盈邪黨蕃熾用之足以營惑當世存之足以遺患將
來是以聖人下為百姓逺慮後為子孫深憂逐而去之
靡有疑志今皇帝陛下富於春秋諒陰不言太皇太后
<pb:KR4d0082_WYG_039-3b>
陛下委任羣臣政出房闥而存養元惡隱忍不誅人知
後患懼者甚衆臣近曾奏論吕惠卿賦性凶邪罪惡山
積自熈寜以來所為青苗助役市易保甲簿法皆出於
惠卿之手至於輕用甲兵興造大獄凡害民蠧國之事
皆惠卿發其端故近歳姦邪惠卿稱首臣於前奏論之
稍悉然至今多日未見施行竊惟朝廷近日掃除羣慝
如吳居厚蹇周輔吕嘉問宋用臣等皆以一事誤朝即
加流竄今惠卿兼有衆惡自知罪大託疾求閑而朝廷
<pb:KR4d0082_WYG_039-4a>
因亦不問臣恐國之政刑從此大廢今中外士大夫見
惠卿獨得不誅皆謂言事之官有畏强凌弱之心執政
大臣有吐剛茹柔之意朝廷用法不平掇拾蜂螘脱遺
鯨鯢貽患後人取笑千古因此群惡小醜巳得罪者亦
皆不伏伏惟二聖臨御至公如天地至明如日月其於
用法不應如此臣愚竊料聖意必謂方今弊事略除群
枉消退惠卿既領宫觀不足復誅故稍加闊略以安反
側臣退復思慮終謂不然惠卿姦人之雄用意不淺無
<pb:KR4d0082_WYG_039-4b>
病而去有伺隙之心使之一旦復攝尺寸之柄必致天
下之患若不以時放棄深折姦謀臣恐朝廷未得安枕
而卧也伏乞檢臣前奏付外施行竢元惡巳除然後洗
滌瑕玼以安中外不為晩也臣不勝憂國愛君之切不
顧死亡以犯凶人陛下裁幸謹録奏聞伏候勑㫖
　　論青苗狀(十四日/)
右臣伏以青苗之害民朝廷之所悉也罷而不盡廢而
復講使天下之人疑朝廷眷眷於求利此臣之所深惜
<pb:KR4d0082_WYG_039-5a>
也向者朝廷申明青苗之法使請者必以情願而官無
定額議者以為善矣然以臣觀之無知之民急於得錢
而忘後患則雖情願之法有不能止也侵漁之吏利在
給納而惡無事則雖無定額有不能禁也故自今年春
諸縣所散青苗處處不同凡縣令曉事吏民畏伏者例
不復散其闇於情為吏民所制者所散如舊葢立法不
善故使吏得依法為姦監司雖知其不便欲禁而不可
得天下既巳病之矣今朝廷復修夏料納錢减半出息
<pb:KR4d0082_WYG_039-5b>
之法此雖號减息而使天下曉然知今日朝廷意仍在
利雖有良縣令臣恐其不能復如前日自必於不散矣
且自熈寜以來吏行青苗皆請重禄而行重法受賕百
錢法至刺配然毎至給納之際猶通行問遺不能盡禁
今吏禄巳除重法亦罷而青苗給納不止臣恐民間所
請錢物得至其家者無幾矣伏乞追寢近降青苗指揮
别下詔㫖天下青苗自今後不復支散不勝幸甚謹録
奏聞伏候勑㫖
<pb:KR4d0082_WYG_039-6a>
　　三論差役事狀(十七日/)
右臣五月二十六日上殿劄子乞明降詔書戒勑監司
長吏使知朝廷愛惜鄉差役人與神宗朝愛惜雇募役
人無異應係自前約束官吏侵擾役人條貫使刑部録
出具委無漏落雕印頒下令一切如舊出牓州縣使民
知之仍常加督察有犯不赦應監司所部有犯不能覺
察致因事發露者重其坐至今多日未䝉施行伏念臣
前作此奏為聞近日諸縣曹吏有因差役致富小民被
<pb:KR4d0082_WYG_039-6b>
差充役初參上下費錢有至一二十千者州縣官吏亦
有以舊雇役人慣熟多方陵虐所差之人必令出錢作
情願雇募又有以新差役人拙野退換别差必得慣熟
如意而後止者天下官吏不能皆良如此等事所在不
一雖非目見可以意料民被其害如遭湯火竊意此奏
朝上聖心惻怛不待終日而行不意遷延至今不以為
急臣愚竊恐朝廷始復差役議者妄謂差法一行更無
患害聞臣此奏未免不信臣謂改雇為差實得當今救
<pb:KR4d0082_WYG_039-7a>
弊之要然使聞害不除見善不徙則差役害人未必减
於免役伏乞聖慈檢臣前奏早降詔書具言所聞差役
官吏情弊仍備録前後禁約曉諭中外使知朝廷深意
則天下幸甚謹録奏聞伏候勑㫖
　貼黄臣訪聞近日頗有上書言差役不便䝉降付看
　詳役法所者臣推原其意皆由州縣施行差法别有
　搔擾以致人言若不早為禁約深為不便伏乞指揮
　於役法所檢取民間前後言差役不便文字略賜省
<pb:KR4d0082_WYG_039-7b>
　覽即見詣實
　　論吕惠卿第三狀(二十日東/西省同上)
右臣等伏見近降朝㫖以臣僚上言吕惠卿罪惡責授
惠卿中散大夫守光禄卿分司南京竊以執鯨鯢於漏
網稍正邦刑蓄虎豹於近郊終貽後患謹按惠卿在熈
寜中恣為不義創立弊法上以詿誤朝廷下以賊害海
内詐窮力詘黜居藩郡猶復妄晞功賞輕用甲兵結怨
西戎貽憂先帝罪狀顯白巳不容誅至於私行嶮詖人
<pb:KR4d0082_WYG_039-8a>
所不為始與安石結刎頸之義終與王氏為尋戈之讐
忠信蔑然詭變難測今雖自知罪大不容於世然猶詐
稱疾病潜伺間隙譬如蝮虵猛獸雖蹔爾弭伏而凶性
終在遇便即發若不深為圈檻投畀無人之境臣等恐
其防閑稍緩竊出害人不然臣等豈不知降四官落一
職為分司官在於常人不為輕典乎葢以堯之四凶魯
之少正卯既非常人不當復用常法治也况復皇帝陛
下即位之初明於赦書戒勑邉吏不得侵撓外界務要
<pb:KR4d0082_WYG_039-8b>
靜守疆場是時惠卿任河東帥被遇先帝恩德最深自
聞遺制略無哀慼日夜㸃集兵馬為入界討蕩之計及
其遷延未發恐為虜所覺知遂令兵馬司借赦書不得
侵擾之文曉諭將佐以欵賊計仍於四月十五日具奏
上件事由於二十一日出界夫登極赦書國之大信所
以綏靖中國懷來四夷人臣奉行敢有輕議今惠卿公
然違戾出師伐國而又借用其文設詐欺敵侮玩朝廷
殊無忌憚推其心則出於無君論其罪則入於大不敬
<pb:KR4d0082_WYG_039-9a>
積其前後所犯皆在不赦朝廷縱欲貸而不誅只乞檢
臣等前奏投之四裔以禦魑魅臣等與惠卿初無讐怨
但以為國去凶義不可巳惟陛下特賜裁斷謹録奏聞
伏候勑㫖
　　論蘭州等地狀(二十八日/)
右臣竊見先帝因夏國内亂用兵攻討於熈河路增置
蘭州於鄜延路增置安疆米脂等五寨議者講求利害
久而不决其一曰蘭州五寨所在嶮逺饋運不便若竭
<pb:KR4d0082_WYG_039-9b>
力固守坐困中國羌人得以養勇窺伺間隙要之久逺
不得不棄危而後棄不如方今無事舉而與之猶足以
示國恩惠其二曰此地皆西邉要害朝廷用兵費財僅
而得之聚兵積粟為金湯之固蘭州下臨黄河當西戎
咽喉之地土多衍沃略置堡障可以招募弓箭手為耕
戰之備自開拓以來平治徑路皆通行大兵若舉而棄
之熈河必有晝閉之警所謂借冦兵資盜糧其勢必為
後患此二議者臣聞之久矣然以夏戎倍畔雖屢有信
<pb:KR4d0082_WYG_039-10a>
使而未修臣職未請侵地則棄守之議朝廷無因自發
今聞遣使來賀登極歸未出境而使者復至講和請地
必在兹舉雖廟堂議論巳得詳熟而小臣憂國不能嘿
巳輙嘗覈實其事以為前件棄守之議皆非妄言然而
朝廷當决從一議欲决此議當論時之可否理之曲直
筭之多寡誠使三者得失皆見於前則棄守之議可以
一言而决也何謂時之可否方今皇帝陛下富於春秋
諒闇不言共黙思道太皇太后陛下覽政簾幃之中舉
<pb:KR4d0082_WYG_039-10b>
天下事屬之輔相當此之時安靖則有餘舉動則不足
利在綏撫不利征伐今若固守不與西戎必至於爭甲
兵一起呼吸生變緩急之際何所咨决况陜西河東兩
路比遭用兵之厄民力困匱瘡痍未復一聞兵事無不
狼顧若使外患不解内變必相因而起此所謂時可棄
而不可守一也何謂理之曲直西戎近歳於朝廷本無
大罪雖梁氏廢放其子而荒徼外臣本不須治以中國
之法先朝必欲弔伐但誅其罪人存立孤弱則雖綏銀
<pb:KR4d0082_WYG_039-11a>
之衆猶將伏以聽命今乃割其土地作為城池以自封
殖雖吾中國之人猶知其為利而不知其義也曲直之
辨不言可見葢古之論兵者以直為壯以曲為老昔仁
祖之世元昊叛命連年入冦邉臣失律敗亡相繼然而
四方士民裹糧奔命唯恐在後雖捐骨中野不以為怨
兵民競勸邉守卒固而中國徐亦自定無土崩之勢何
者知曲在元昊而用兵之禍朝廷之所不得巳也頃自
出師西討雖一勝一負而計其所亡失未若康定寳元
<pb:KR4d0082_WYG_039-11b>
之多也然而邉人憤怨天下咨嗟土崩之憂企足可待
何者知曲在朝廷非不得巳之兵也今若固守侵地惜
而不與負不直之謗而使關右子弟肝腦塗地臣恐邉
人自此有怨叛之志此所謂理可棄而不可守二也何
謂筭之多寡棄守之議朝廷若舉而行之其必有幸有
不幸然臣今所論於守則言其幸於棄則言其不幸以
效利害之實今夫固守蘭州增築堡寨招置土兵方其
未成而西戎不順求助北方並出為冦屯戍日益飛輓
<pb:KR4d0082_WYG_039-12a>
不繼賊兵乘勝師䘮國蹙蘭州不守熈河危急此守之
不幸者也割棄蘭州專守熈河倉庾有素兵馬有備戎
人懷惠不復作過此棄之幸者也二者臣皆不復言何
者利害不待言而决也若夫固守蘭州增築堡寨招置
土兵且耕且戰西戍懷怨未能忘爭時出虜略勝負相
半耕者不定餽運難繼耗蠧中國民不得休息此守之
幸者也割棄蘭州專守熈河西戎據蘭州之堅城道熈
河之夷路我師不利復以秦鳯為境修完廢壘復置烽
<pb:KR4d0082_WYG_039-12b>
候人力既勞費亦不小此棄之不幸者也夫守之雖幸
然兵難一交讐怨不解屯兵饋糧無有休日熈河因此
物價翔貴見今守而不戰歳費巳三百餘萬貫矣戰若
不止戍兵必倍糧草衣賜隨亦增廣民力不支則土崩
之禍或不可測也棄之雖不幸然所棄本界外無用之
地秦鳯之間兵民習熟近而易守轉輸所至如枕蓆之
上比之熈蘭難易十倍有守邉之勞而無腹心之患與
平日無異也夫以守之幸較棄之不幸利害如此而况
<pb:KR4d0082_WYG_039-13a>
守未必幸而棄未必不幸乎且朝廷以天地之量赦其
罪惡歸其侵疆復其歳賜通其和市雖豺狼野心能不
愧恥縱使酋豪内懷不順而國恩深厚無以激怒其民
臣料一二年間其勢必未能舉動萬一不然而使中國
之士知朝廷棄巳得之地含垢為民西戎被恩彼曲我
直人懷此心勇氣自倍以攻則取以守則固天地且猶
順之而况於人乎故臣願朝廷决計棄此然後慎擇名
將以守熈河厚養屬國多置弓箭手於熈蘭徃還要路
<pb:KR4d0082_WYG_039-13b>
為一大城度可屯二三千人以塞其入冦之道於秦鳯
以來多置畨休之兵以為熈河緩急救應之備明勑將
佐繕完守備常若冦至先為不可勝以待敵之至庻幾
可以無後患也臣自聞西使復來謹采衆議以三事參
較利害反覆詳究理無可疑是以輙獻狂言惟陛下裁
擇幸甚
　貼黄臣竊見二聖臨御除去煩苛天下之民想見太
　平之風今西戎巳有向化之漸若朝廷靳惜蘭州等
<pb:KR4d0082_WYG_039-14a>
　處堅守不與激令背畔使邉兵不解百費復興則自
　前苛政皆將復用太平之期不可復望深可痛惜伏
　乞陛下與二三大臣詳議其事以天下安危為念勿
　爭尺寸之利以失大計則社稷之幸也臣竊聞議者
　或謂若棄蘭州則熈河必不可守熈河不守則西蕃
　之馬無由復至而夏戎必為蜀道之梗臣謂此皆刼
　持朝廷欲必守蘭州之説而非國之至計也臣聞熈
　河屬國强族甚多朝廷養之極厚必不願為西戎所
<pb:KR4d0082_WYG_039-14b>
　有若帥臣能以恩信結之綂之以戍兵貼之以弓箭
　手又於熈蘭要路控以堅城臣恐西戎未易窺伺而
　西蕃之馬何遽不至乎至於蜀道之虞自非秦鳯階
　成等處蕩然無城池兵馬之備則西戎豈敢輕為此
　計臣謂此説亦空言而巳臣又聞説者謂韓縝昔與
　北朝商量河東地界舉七百里之地以畀之近者臺
　諫以此劾縝縝由此罷相故今朝廷議欲以蘭州等
　處復與西戎無敢主其議者臣謂蘭州等處與河東
<pb:KR4d0082_WYG_039-15a>
　地界不可同日而語河東地界國之要地祖宗相傳
　誰敢失墜舉而與人非臣子之義至於蘭州等處本
　西戎舊地得之有費無益先帝討其罪而取之陛下
　赦其罪而歸之理無不可不得以河東地界為比也
　　再論蘭州等地狀(七月七日/)
右臣近於六月二十八日奏以西使入界恐必有講和
請地之議乞因此時舉蘭州及安疆米脂等五寨地棄
而與之安邉息民為社稷之計見今西使巳到竊聞執
<pb:KR4d0082_WYG_039-15b>
政大臣棄守之論尚未堅决臣竊見皇帝陛下登極以
來夏國雖屢遣使而疆場之事初不自言度其狡心葢
知朝廷厭兵是以確然不請欲使此議發自朝廷得以
為重朝廷深覺其意忍而不與情得勢窮始來請命今
若又不許遣其來使徒手而歸一失此機必為後悔彼
若㸃集兵馬屯聚境上許之則畏兵而與不復為恩不
許則邉釁一開禍難無巳間不容髪正在此時不可失
也臣又聞昔日取蘭州及五寨地本非先帝聖意先帝
<pb:KR4d0082_WYG_039-16a>
始議取靈武内臣李憲畏懦不敢前去遂以兵取蘭州
先帝始議取横山帥臣沈括种諤之徒不能遵奉聖略
遂以兵取五寨此二者皆由將吏不職意欲邀功免罪
而先帝之意本則不然其後元豐六年夏國遣使請罪
先帝嘉其恭順為勑邉吏禁止侵掠既又遣使謝恩請
復疆土先帝仍為指揮保安軍與宥州議立疆界因循
未定而先帝掩棄萬國遂以至今議者不深究本末妄
立堅守之議苟避棄地之名不度民力不為國計其意
<pb:KR4d0082_WYG_039-16b>
止欲私巳自便非社稷之利也臣又聞議者或謂棄守
皆不免用兵棄則用兵必遲守則用兵必速遲速之間
利害不逺若遂以地與之恐非得計臣聞聖人應變之
機正在遲速之際但使事變稍緩則吾得筭巳多昔漢
文景之世吳王濞内懷不軌稱病不朝積才養士謀亂
天下文帝專務舍養置而不問加賜几杖恩禮日隆濞
雖包藏禍心而仁澤浸漬終不能發及景帝用晁錯之
謀欲因其有罪削其郡縣以為削之亦反不削亦反削
<pb:KR4d0082_WYG_039-17a>
之則反疾而禍小不削則反遲而禍大削書一下七國
盡反至使景帝發天下之兵遣三十六將僅而破之議
者若不究利害之淺深較禍福之輕重則文帝隱忍不
决近於柔仁景帝剛斷必行近於强毅然而如文帝之
計禍發既遲可以徐為備禦稍經歳月變故自生以漸
制之勢無不可雖有十濞亦何能為如景帝之計禍發
既速未及旋踵巳至交兵鋒刃既接勝負難保社稷之
命决於一日雖食晁錯之肉何益於事今者欲棄之䇿
<pb:KR4d0082_WYG_039-17b>
與文帝同而欲守之謀與景帝類臣乞宣諭執政欲棄
者理直而禍緩欲守者理曲而禍速曲直遲速孰為利
害况今日之事主上妙年母后聽斷將帥吏士恩情未
接兵交之日誰使效命若其羽書沓至勝負紛然臨機
决斷誰任其責惟乞聖慈以此反覆深慮早賜裁斷無
使西戎别致猖狂棄守之議皆不得其便則天下幸甚
謹録奏聞伏候勑㫖
　　論京畿保甲冬教等事狀(七月九日/)
<pb:KR4d0082_WYG_039-18a>
右臣竊見仁宗朝河北河東初置義勇至英宗朝推行
其法漸及陜西皆以地接胡羌有守禦之備毎歳冬教
一月民雖以為勞而邊防之計有不得巳及熈寧中更
置保甲使京畿三路之民日夜教習二聖臨御知其不
便率皆罷去民得歸秉耒耜盗賊因此衰息歌舞聖德
無有窮巳惟有冬教一月之法三路以被邊之故民習
為常不敢辭愬至於京畿諸縣累聖以來為輦轂所在
素加優厚今乃與三路邊郡為比一例冬教情所未安
<pb:KR4d0082_WYG_039-18b>
伏乞聖慈深念根本之地所宜寛卹特與蠲免兼訪聞
京畿三路見今皆修葢冬教場屋宇州縣頗以為勞臣
昔守官河北竊見義勇冬教並不置教塲屋宇毎遇教
日皆權於係官屋宇及寺院等處安泊别無闕事朝廷
若允臣所奏免畿内冬教則其教塲屋宇巳自不修如
三路冬教乞下逐路監司相度只如自前權於係官屋
宇及寺院等處安泊有無不便如别無不便亦乞罷修
以寛民力謹録奏聞伏候勑㫖
<pb:KR4d0082_WYG_039-19a>
　　論西邊警備狀(七月十九日/)
右臣近奏乞因夏國遣使入貢歸其侵地竊聞朝廷巳
降詔開許伏惟包荒之德與天地同量使西邊之人自
此得免餽餉之勞脱戰鬬之禍天下不勝幸甚然臣聞
兵法受降如受敵仇讎獸心見利忘義雖以恩信深加
結納而備豫不虞不可蹔弛况朝廷數年以來舉兵攻
討深入其地奪其疆土今雖接以恩禮其怨毒之意必
未遽忘若因給賜城寨立界至之際乘我無備輙肆猖
<pb:KR4d0082_WYG_039-19b>
狂則取笑四夷悔不可及謂宜明加約束所賜城寨須
候逐路帥臣處置般運器甲抽那兵馬凡百了當立定
期日然後得令人交割若未了之間不得令一人一騎
先期窺覘仍指揮㳂邊將吏常加嚴備因夏國新復侵
地謹守誓約之際招塡士馬充實倉廪綏懷熟户常若
冦至不得為其通和稍有弛廢如此數年朝廷常務懷
柔以革其欲報之心邊臣常作隄防以折其内侮之志
臣謂數年之外必無後患縱使背畔而邊計巳完士氣
<pb:KR4d0082_WYG_039-20a>
巳復度其事勢亦不足深憂况背恩犯順彼曲我直雖
復𦍑人亦當知非足使吾民坐而賈勇制勝之道始自
今日惟願陛下深詔大臣安不忘危常以戒勑邊吏為
心則社稷之福也謹録奏聞伏候勑㫖
　　再論青苗狀(二十四日/)
右臣近奏乞罷支青苗錢兼訪聞臺諫官皆有文字論
列至今並不䝉降出施行臣伏見熈寕之初王安石吕
惠卿用事首建青苗之法其實放債取利而妄引周官
<pb:KR4d0082_WYG_039-20b>
泉府之言以文飾其事天下公議共以為非是時韓琦
富弼司馬光范鎮等皆昌言其失恨不能救今二聖在
上照知民間疾苦解去弊法既巳略盡兼近日責降吕
惠卿數其罪惡亦以創行青苗為首然天下俵散青苗
其實至今未止民間疑怪以為朝廷仍有好利之意臣
博采衆論云近日有臣僚獻議以國用不足為言由此
聖意遲遲未决臣雖至愚竊為陛下深惜此計何者自
古為國率皆禄養官吏廪給士伍崇奉郊廟鎮撫四夷
<pb:KR4d0082_WYG_039-21a>
然而食租衣税未嘗有闕今陛下力行恭儉前代帝王
所有浮費一切不為今日之計但當戒勑天下守令使
之安集小民若能稍免水旱之灾復無流亡之患則安
靖之功數年自見榖帛豐羡將不可勝用何至復行青
苗以與民爭利也哉伏惟陛下聖性仁厚凡利民之事
知無不為若非左右搆此危語動摇聖聽則何至為之
廢格羣言以成邪説然臣竊恐中外不知本末但見臺
諫之言皆留中不出妄意陛下甘於求利不卹細民逺
<pb:KR4d0082_WYG_039-21b>
近傳聞所損不細臣欲乞陛下盡將臣僚前後所上章
疏付三省詳議施行以弭斯謗謹録奏聞伏候勑㫖
　　乞放市易欠錢狀(二十七日/)
右臣頃曾上言乞將市易欠錢人户通計所納息罰錢
數如巳納及元請官本數目即與除放䝉聖恩依此施
行德澤滂霈所及甚廣然臣訪聞京師欠户貧下之家
從初多作詭名請新還舊以此無緣通計息罰故除放
之恩多止上户臣近日再行體問據通直郎監在京市
<pb:KR4d0082_WYG_039-22a>
易務宋肇為臣言若截自欠二百貫以下人户一例除
放則所放人户至多事亦均一仍具本務一宗節目及
利害文字請臣論奏臣詳究其説竊以為當行之事有
五市易本錢前後諸處撥到共計一千二百二十六萬
餘貫中間撥還内藏庫等處共計五百三十萬餘貫朝
廷支使過共計三百八十四萬餘貫即今諸塲務見在
共計三百五十三萬餘貫將此三項巳支見在計筭巳
是還足本錢則今來人户所欠皆出於利息若將見欠
<pb:KR4d0082_WYG_039-22b>
二百貫以下人户除放所放錢數不多此事之當行者
一也見今欠人共計二萬七千一百五十五户共欠錢
二百三十七萬餘貫其間大姓三十五酒户二十七共
欠錢一百五十四萬餘貫小姓二萬七千九十三户共
欠錢八十三萬餘貫若將欠二百貫以下人户除放共
放二萬五千三百五十三户放錢四十六萬六千二百
餘貫所放人户九分以上而所放錢正及二分此事之
當行者二也元豐年中朝廷催理欠負極為峻急然一
<pb:KR4d0082_WYG_039-23a>
歳所納不過三萬貫頃來朝廷優假細民所催微細自
今年正月至今止及六七千貫今且以三萬貫為率猶
須七十餘年乃可納足如此則小姓之家死䘮流亡不
可復知而國家毎歳得失六千貫(臣所乞放二百貫以/下欠户錢數於見欠)
(錢都數中止十分之二即是每歳催及/三萬貫數中不過催得六千貫而巳)如九牛一毛不
為損益而二萬餘家困苦為害至大此事之當行者三
也市易催索錢物凡用七十人毎人各置私名不下十
人掌簿籍行文書凡用三十餘人毎人各置貼冩不下
<pb:KR4d0082_WYG_039-23b>
五人共約一千餘人以此一千餘人日夜騷擾欠户二
萬七千餘家都城之中養此蟊賊恬而不怪此事之當
行者四也市易之法欠户拖延日久或未見歸著及無
家業之人皆差人監逐遇夜寄禁既有此法則一例公
行寄禁然吏卒頑狡得錢即放無錢即禁榜笞捽縛何
所不至若不别作擘劃則日被此苦者不知其數此事
之當行者五也伏乞聖慈以此五事較其利害斷自聖
意特與除放或因將來明堂赦書行下或更溥行諸路
<pb:KR4d0082_WYG_039-24a>
則細民荷戴恩德淪入骨髓社稷之利不可勝計然臣
竊見太府寺令歳終較課以本理息及一分以上具官
員等第保明聞奏自來市易官因此酬奬轉官及請賞
錢所得無筭今來既見市易巳支見在實數僅能還足
本錢則以本理息皆是欺罔從前官吏轉官請賞皆當
追奪官爵及所賞錢物亦乞朝廷根究前後緣市易轉
官請賞之人依理施行内有吕嘉問係創行市易害民
最深雖巳經責降尚竊有土未允公議更乞重行竄讁
<pb:KR4d0082_WYG_039-24b>
以謝天下所有宋肇劄子三道臣轍備録進呈如左謹
錄奏聞伏候勑㫖
　貼黄臣所言放欠事上係二聖德澤唯當直出中㫖
　不宜更顯言者姓名或須至令三省相度施行即乞
　指揮執政勿令宣布
　　言淮南水潦狀
右臣竊見淮南春夏大旱民間乏食流徙道路朝廷哀
愍饑饉發常平義倉及截留上供米以濟其急淮南之
<pb:KR4d0082_WYG_039-25a>
民上賴聖澤不至餓殍然自六月大雨淮水汎溢泗宿
亳三州大水夏田饒已不收秋田亦復蕩盡前望來年
夏麥日月尚遠勢不相接深可憂慮訪聞見今官賣米
猶有未盡然必不能支持久遠臣欲乞朝廷及今未至
闕絶之際速行取問本路提轉發運司令具諸州灾傷
輕重次第見今逐州各有多少糧食可以賑濟得多少
月日如將來乏絶合如何擘劃施行立限供報所貴朝
廷得以預先處置小民不至失所謹錄奏聞伏候勑旨
<pb:KR4d0082_WYG_039-25b>
　　乞罷杜紘右司郎中狀
右臣伏見近除刑部郎中杜紘為右司郎中命下之日
中外疑惑蓋以朝廷用人必分流品清濁尚書左右司
郎官總督十二司之事至其遷擢高者多為左右史下
者猶為直閣修撰領三路都漕發運使不一二年即為
侍從自非清望正人不與此選謹按杜紘人品凡近不
知經術止以誦習法律進身自熙寧元豐以來為刑部
官謟事宰相王安石王珪蔡確以下脂韋便佞無不得
<pb:KR4d0082_WYG_039-26a>
其歡心雖杜純親弟而純以直進紘以謟聞兄弟異心
衆所共悉初修熙寧編勑紘與其議害民之法皆經其
手今復為詳定官奮筆改更非笑前書略無愧耻翻覆
隨時一至如此兼與楊汲崔台符共事歲月甚久大理
寺所勘探報過公事事干官員皆刑部下法朝廷近以
所斷多有枉濫差官理雪凡所平反十至七八汲台符
既以官長被罪如紘等軰皆其屬官朝廷雖闊畧不問
至於非次擢用豈宜遽以及紘竊恐賞罰失當使天下
<pb:KR4d0082_WYG_039-26b>
不服而汲台符亦得以為詞為損不細或言紘近日押
伴西人朝廷授以指蹤使紘與西人商量事得了當右
司之命葢以為賞臣以為此有司常事不足以為功况
為官擇人當以流品為急若以右司為賞恐非孔子不
以名器假人之義伏乞追囘前命以厭公議謹錄奏聞
伏候勑㫖
　　論差除監司不當狀(八月二日/)
右臣伏以天下之治寄於守令守令之衆朝廷不能盡
<pb:KR4d0082_WYG_039-27a>
知其要寄於監司方今民力凋殘疲瘵未復見議差役
措置未定正宜使監司得人以督察州縣朝廷近日沙
汰殘刻之吏多係提轉等官民間承望此風思見循吏
然臣竊觀近日所命頗未得人博采公言略見一二如
李之紀楚潜王公儀皆碌碌凡材無善可名不知何以
獲用至於餘人又加以過惡如孫路奴事李憲貪冒無
耻程高謟附賈青借名買珠鍾浚天資邪嶮累作過犯
張公庠為事刻薄不近人情張璹久領市易與牙儈雜
<pb:KR4d0082_WYG_039-27b>
進而皆擢自稠人之中付以一道之政陛下誠欲尊重
朝廷愛惜民物則如此輩人皆未可輕用也或言朝廷
近令侍從以上博舉監司名姓既聞率皆注籍每有員
闕執政不復慎選一切掲簿定差是以賢愚並進人物
雜亂竊惟中外侍從其徒實繁被詔舉官初無旌别承
舉即用近於麄疎而欲待其不職乃坐舉者天下之廣
監司得失朝廷未必一一詳知民獨何辜枉被塗炭自
古用人實無此比臣欲乞應自前所用監司令執政更
<pb:KR4d0082_WYG_039-28a>
加審議其尤不可者當與改差今後差除須名迹著聞
公議共許然後擢用庶幾監司稍得良吏不至害民此
最當今之急務也謹錄奏聞伏候勑旨
　
　
　
　
　
<pb:KR4d0082_WYG_039-28b>
　
　
　
　
　
　
　
　欒城集巻三十九

<pb:KR4d0082_WYG_040-1a>
欽定四庫全書
　欒城集卷四十
　　　　　　　　　　　　　宋　蘓轍　撰
　右司諫論時事一十七首
　　三乞罷青苗狀(初四日與/東省同上)
右臣等屢有封事乞罷青苗皆不䝉付外施行伏以王
安石吕恵卿創行此法以来天下之士惟王吕黨人欲
以青苗進身者則以其法為是其他士大夫上自韓琦
<pb:KR4d0082_WYG_040-1b>
富弼中至司馬光吕誨范鎮下至臣等輩人未有一人
以為便者方安石恵卿用事忠言壅塞不得施用小民
無告飲泣受害今者二聖臨御盡革衆弊天下欣欣日
望青苗之去而近日刪立舊法益更滋彰中外狐疑不
曉聖意竊聞近日左右臣僚有以國用不足欲將青苗
補其闕乏者聖心未察是以為之遲遲臣等雖愚以為
自古為國止於食租衣税縱有不足不過輔以茶鹽日
税之征未聞復用青苗放債取利與民争錐刀之末以
<pb:KR4d0082_WYG_040-2a>
富國强兵者也藝祖太宗之世四方未平中國至狹嵗
嵗用兵其費不貲及真宗東封西祀遊幸亳宋造立宫
室仁宗結好契丹平定西戎剪滅南冦此皆非常大費
而常賦之外無大増加未聞必待青苗以濟國用今二
聖恭儉安靜無為四海之富與祖宗無異何憂何慮而
欲以青苗富國乎臣等以為皇帝陛下富於春秋未嘗
接見多士太皇太后陛下覽政帷幄未能博聴羣議聴
納之道於斯實難竊謂臣下每有獻言宜一切折以公
<pb:KR4d0082_WYG_040-2b>
議彼既欲散青苗而臣等以為不可陛下受其所言而
臣等封事遂留中不出臣等不知陛下何以斷其是非
而信之如此之篤乎陛下必欲決此深疑即當盡出臺
諫所言付之三省使之公議得失不當隠忍不辯是非
而隂用其言也如衆議必以罷之為是即乞早賜裁斷
以慰民心必以罷之為非亦乞顯行黜譴以懲臣等狂
妄謹録奏聞伏候敕㫖
　　申三省請罷青苗狀(初四日與/東省同入)
<pb:KR4d0082_WYG_040-3a>
右轍等伏見熈寜之初始行青苗士無賢愚皆知其不
便是時建議之臣盡力主張者不過一二人而賢士大
夫極言其失者非異人也盖今之執政嘗論之矣忠言
讜論播於天下至今傳誦以為口實小民呻吟欲聞更
張亦已乆矣伏自二聖臨御革去弊法而青苗之議獨
無所變始者但令取民情願不立定額州縣或散或否
事體不一天下固已疑之矣中間修完本法使夏料納
者減半出息中外喧言朝廷欲依舊放債取利此聲流
<pb:KR4d0082_WYG_040-3b>
傳極損聖政轍等備位諫官不敢黙已遂與臺官前後
上言僅數十章皆不䝉施行傳聞大臣奏對有以國計
不足疑誤聖聴者遂致此議乆而不決轍等雖愚竊所
未喻也盖聞古者聖人在上食租衣稅而已凡所以奉
事郊廟禄養官吏蓄兵備邉未嘗有闕也後世鄙陋乃
始益以茶鹽酒稅之征然亦未聞放債取利若此之衰
也今兹二聖在上恭儉無為度越前世選用執政將致
太平轍等與天下士民尚兾朝廷能寛酒稅之𣙜損茶
<pb:KR4d0082_WYG_040-4a>
鹽之入以復三代之故不意今者乃欲以青苗富國失
天下之望也王安石吕恵卿既以此負國使朝廷被此
聲於天下今者又復以此誤二聖此轍等區區所深痛
也近日朝廷責降吕恵卿告命之出首以青苗為罪天
下傳誦人人稱慶奈何詔墨未乾復蹈其故轍乎且青
苗之法其所以害人者非特抑配之罪也雖使州縣奉
行詔令斷除抑配其為害人固亦不少何者小民無知
不計後患聞官中支散青苗競欲請領錢一入手費用
<pb:KR4d0082_WYG_040-4b>
横生酒食浮費取快一時及至納官賤賣米粟浸及田
宅以至破家一害也子弟縱恣欺謾父兄隣里無賴妄
託名目嵗終催督患及本戸二害也逋欠未納請新盖
舊州縣欲以免責縱而不問三害也常平吏人舊行重
法給納之賂初不能止今重法既罷賄賂公行民間所
請得者無㡬四害也四事為害雖復除抑配之弊亦無
如之何而况抑配未必除乎轍等職在言責目覩弊事
黙而不言則上負朝廷下負民物若未得請决無中止
<pb:KR4d0082_WYG_040-5a>
之義伏乞盡取前後章疏看詳施行以允公議謹狀
　　再言杜紘狀(初七日/)
右臣近奏言杜紘除右司郎中不當不䝉采納伏以紘
文法俗吏才不過人昔以誦習條貫偶為法官天資邪
佞能謟事宰相遂復致身刑部朝廷必欲量才授官已
為過分今一旦擢為右司中外驚嘆若止以人才猥下
事無實狀臣亦未敢干瀆朝廷紘昔在熈寧年中手編
害人之法今復為詳定親改其書俯仰隨時略不知愧
<pb:KR4d0082_WYG_040-5b>
頃與楊汲崔台符同在刑部所斷刑獄寃枉過半汲台
符以此得罪而紘以此擢用同罪異罰十目所指至公
之朝不宜有此臣以為事干朝廷大體職在言責不敢
不言今䝉置而不用竊料紘必有以自結大臣致誤此
舉不然陛下何取於紘而擢任至此哉臣竊聞廟堂之
論以謂二十年来失於養才臨事而求毎有無人之嘆
如左右司吏戸禮郎官左右史臺諫官皆用人之津梁
侍從近臣之所從出若已踐此途而不致之清要則養
<pb:KR4d0082_WYG_040-6a>
才之地竟當安在若非其人而遂用之數年之後使杜
紘為侍從則是更得一崔台符豈不為天下笑哉伏乞
稍取衆議追寢前命謹録奏聞伏候敕㫖
　　言張璪劄子(八日上殿/)
臣六月中與王覿上殿言張璪非次進用文及韓宗師
欲以深結文彦博韓維為自安之計璪天資邪佞列位
丞弼朝夕出入左右易以為姦宜斷自聖心以時除去
䝉聖眀洞鑒徳音宣諭但以璪乆經任使欲因其求退
<pb:KR4d0082_WYG_040-6b>
去之以禮比經兩月璪覺聖意稍緩遂端然據位不復
自請臣竊惟璪性極巧佞遇事圓轉難得心腹昔王安
石吕恵卿首加擢用被以卵翼之恩收其鷹犬之効與
章惇等並結為死黨熈寧弊法皆璪等所共成就今二
聖在上因民所欲降黜羣邪變革衆弊清浄之風日月
滋長獨璪仍在重位與聞大政不唯正人所共側目而
璪之私意亦自不安但以同列無傾邪之助臺諫有彈
擊之請是以見今且自歛戢未敢為非度其中心未嘗
<pb:KR4d0082_WYG_040-7a>
一日無窺伺之邪謀忘王吕之故黨也譬如蛇蠍遇寒
而蟄盗賊逢晝而止及春陽發動莫夜隂闇故態復作
誰敢保任陛下不可見其進退恭順言詞柔利而遂以
為可用也如璪深心厚貌何所不至但使陛下君臣防
閑少懈璪略能援引一二邪人寘之要地則變故之出
殆不可知矣况今新舊之政更張未定邪正之黨相持
未决正是姦臣用智伺便竊發之時天下有識見璪任
事誰不危懼如江河决溢初復故道惟日夜牢固隄防
<pb:KR4d0082_WYG_040-7b>
乃免於患若少有蛇䑕穿漏或能復奪河身况璪方為
執政乘釁而動其害必深臣聞璪意欲候過眀堂大禮
求出補外惟陛下為社稷計順中外人心早從其請天
下幸甚取進止
　　請罷右職縣尉劄子(八日上殿/)
臣伏見舊法縣尉皆用選人自近嵗民貧多盗言事者
不知救之於本遂請重法地分縣尉並用武夫自改法
以来未聞盗賊為之衰少而武夫貪暴不畏條法侵魚
<pb:KR4d0082_WYG_040-8a>
弓手先失爪牙之心搔擾鄉村復為人民之患臣竊惟
捕盗之術要在先得弓手之情次獲鄉村之助耳目既
廣網羅先具稍知方略易以成功舊用選人雖未能一
一如此而頗知畏法則必愛人使之出入民間於勢為
便不必親習騎射躬自格鬬然後能獲賊也今改用武
夫未必皆敢入賊而不習法律先已擾民訪聞河北京
東淮南等路凡用武夫縣分民甚患之欲乞復令吏部
依舊只差選人所貴吏民相安不至驚擾取進止
<pb:KR4d0082_WYG_040-8b>
　　論張頡劄子(八日上殿/)
臣竊見知廣州張頡自直龍圖閣擢為户部侍郎除目
一下中外驚疑謹按頡猜嶮邪佞狡愎闇刻具此八徳
了無一長臣非敢風聞臆度謹具實狀如左
　一頡為廣南運使日朝㫖那移兵馬就食全永經略
　　使趙卨為見順州戍兵年滿合替遂差兵戍順州
　　却令順州替兵就食全永頡但知出納之吝恐往
　　来戍兵麋費錢糧一日之間四次移牒故作行遣
<pb:KR4d0082_WYG_040-9a>
　　申奏趙卨不肯移兵又奏卨闇添昭州雇夫錢六
　　萬貫又奏卨違法差衙前朝㫖令卨分析乃是頡
　　判狀令差卨曽具元判狀繳奏其餘所奏更無一
　　事稍實因此挟恨遷怒詬詈桂州官吏作緑衫下
　　包个奴婢名呼趙卨仍罵作賊提舉官劉誼曽具
　　事由聞奏有㫖罷轉運使
　一頡為轉運使日有安南般糧夫數千人逃還已經
　　曲赦放罪毎人只有欠官米錢七百後来頡欲差
<pb:KR4d0082_WYG_040-9b>
　　人往全州般糧遂召陽朔縣令魏九言臨桂縣令
　　李譯勒令差兩縣逃亡夫往全州般糧仍令九言
　　取本縣百姓莫飯奴等七人狀云所欠官錢七百
　　情願往全州般糧填還其七人中又有三人不係
　　逃亡只取到四人情願狀便差數千人况欠錢止
　　於七百而全州水路二十餘程豈有情願之理因
　　此溺殺人不少致人戸經提舉司過狀亦是劉誼
　　具事由聞奏方始住差
<pb:KR4d0082_WYG_040-10a>
　一頡為桂州經略使日有安化州首領以本族饑饉
　　依乆例借糧於宜州頡指揮宜州不借一粒致夷
　　人作過於省界偷牛因此夷漢互相讐殺頡更無
　　方略直令宜州興兵討之致本州兵官䧟沒頡遂
　　發數千人令供備庫副使費萬往討之全軍皆沒
　　頡又遣路分都監王竒知宜州仍以數千人入討
　　全軍復沒事聞朝廷先帝為之旰食遣謝麟將數
　　萬人費百餘萬貫竟以招降而定頡既措置乖方
<pb:KR4d0082_WYG_040-10b>
　　致䧟兩將兵馬而費萬王竒之死又不以實奏因
　　轉運使馬黙等論列朝㫖差賓州推官朱恂取勘
　　因此落職奪官知均州
右臣所論三事皆有文案可以覆驗據頡處事乖刺致
㓂覆軍與沈起劉彛同罪理合誅竄所以累次常獲寛
宥者盖其家素富本以行賂得進鄉近辰錦多蓄竒砂
嘗以獻遺前宰相王珪珪每出示親客云此砂張頡所
獻以此曲為盖芘今来縱未黜廢豈可特膺非次擢用
<pb:KR4d0082_WYG_040-11a>
兼臣訪聞三省執政本不知其人失於採聴為薦者所
誤若置之户部必害民物伏乞追寢前命以厭公議取
進止
　　再言張頡狀(十一日/)
右臣近言張頡除户部侍郎不允公議具陳頡頃在廣
南用心隂嶮措置乖刺三事乞追還告命未施行間臣
又訪聞頡昔知荆南所為貪虐提舉官張琬按發七事
内一事頡下行買烏頭行人蔣三供納烏頭頡凡三四
<pb:KR4d0082_WYG_040-11b>
次退換蔣三揣頡意欲要附子遂買附子作烏頭供納
頡方肯納下縁烏頭附子色額不同價例亦别此一事
係贓罪又一事勒部下玉泉寺僧修治諸官園亭費用
常住人牛錢物不少以修唐僧齊已草堂為名令頡鄉
僧居止其中此一事係私罪琬奏既上前宰相王珪等
為與頡私有情分遂移頡差遣而以越職勘琬特行衝
替頡當時若無上件贓私忝為士人理須訴雪頡曽不
敢以一字自眀受移而去則其罪狀顯然無疑臣博采
<pb:KR4d0082_WYG_040-12a>
衆言近日差除例皆不當至於張頡尤失人望虧損朝
政深可歎惜是以不避再煩聖聴伏乞將臣此奏與前
来劄子同下三省詳議罷頡前命謹録奏聞伏候敇㫖
　　論户部乞收諸路帳狀
准尚書户部牒元祐元年七月二十五日敇節文一府
界諸路州軍錢榖文帳舊申三司昨撥歸逐路轉運提
刑司㸃磨嵗終刑部尚書㸃取勾訖帳勘覆今上件諸
州軍錢榖文帳欲收歸户部㸃磨一府界諸路州軍常
<pb:KR4d0082_WYG_040-12b>
平等錢榖文帳舊申司農寺昨撥歸逐路提舉司㸃磨
戸部右曹嵗取提舉司勾訖帳赴部㸃磨今上件諸州
軍錢榖文帳欲收歸户部㸃磨者
　右臣竊聞熈寧以前天下財賦文帳皆以時上於三
　司至熈寧五年朝廷患其繁冗始命曽布刪定法式
　布因上言三部胥吏所行職事非一不得真意㸃磨
　文帳近嵗因循不復省閲乞於三司選吏二百人顓
　置一司委以驅磨是時朝廷因布之言於三司取天
<pb:KR4d0082_WYG_040-13a>
　下所上帳籍視之至有到省三二十年不發其封者
　盖州郡所發文帳隨帳皆有賄賂各有常數常數已
　足者皆不發封一有不足即百端問難要足而後已
　朝廷以布言為信帳司之興盖始於此張設官吏費
　用錢物至元豐三年首尾七八年間帳司所管吏僅
　六百人用錢三十九萬貫而所磨出失䧟錢止一萬
　餘貫朝廷知其無益遂罷帳司而使州郡應申省帳
　皆申轉運司内錢帛糧草酒麴商税房園夏秋税管
<pb:KR4d0082_WYG_040-13b>
　額納畢鹽帳水脚鑄錢物料稻糯帳本司别造計帳
　申省其驛料作院欠負修造竹木襍物舟船柴炭修
　河物料施利橋船物料車驢草料等帳勘勾訖架閣
　盖謂錢帛等帳三司總領國計須知其多少虛實故
　帳雖歸轉運司而又令别造計帳申省至於驛料等
　帳非三司國計虚羸所系故止令磨勘架閣又諸路
　轉運司與本部州軍地理不逺取索文字近而易得
　兼本道文帳數目不多易以詳悉自是外内簡便頗
<pb:KR4d0082_WYG_040-14a>
　稱允當今戸部所請收天下諸帳臣未委為收錢帛
　等帳耶為并收驛料等帳耶若盡收諸帳為依熈寧
　以前不置帳司不添吏人耶為依熈寧以來復置帳
　司復添吏人耶若依熈寧以前則三二十年不發封
　之弊行當復見若依熈寧以来則用吏六百人磨出
　失陷錢一萬餘貫而費錢三十九萬貫之弊亦將復
　見臣乞朝廷下戸部令子細分析聞奏然臣竊詳司
　馬光元奏自改官制以来舊日三司所掌事務散在
<pb:KR4d0082_WYG_040-14b>
　六曹及諸寺監戸部不得總天下財賦帳籍不盡申
　户部戸部不能盡天下錢榖之數欲乞令戸部尚書
　兼領左右曹其舊三司所管錢榖財用事有散在五
　曹及諸寺監者並乞收歸户部推其本意盖欲使天
　下財用出納巻舒之柄一歸户部而戸部周知其數
　而已今戸部既已専領財用而元豐帳法轉運司常
　以計帳申省不為不知其數也雖更盡收諸帳亦徒
　益紛紛無補於事矣臣謂帳法一切如舊甚便乞下
<pb:KR4d0082_WYG_040-15a>
　三省公議然後下户部施行謹録奏聞伏候敕㫖
　　言張頡第三狀(十二日/)
右臣近四上章言用人不當並不䝉施行伏惟二聖深
拱帷幄之中以進退天下士付之宰相若用非其人知
而不改何以服天下之口竊聞廟堂之議止謂世方乏
才所用之人皆不得已臣觀朝廷取士之廣賢俊如林
患在不知豈可遂無一人賢於張頡况臣前所言頡四
事迹狀眀白皆可覆驗贓汙私邪欺君陵下既非有徳
<pb:KR4d0082_WYG_040-15b>
臨事乖刺覆軍殺將不可謂才而宰相不聴公議必行
私意其理安在伏乞指揮將臣所言按實施行若非虚
妄即乞罷頡差遣若臣言不當亦乞眀加責降今但隠
忍不一别白是非恐朝廷紀綱自此日壊謹録奏聞伏
候敇㫖
　　言責降官不當帶觀察團練狀(十四日/)
右臣伏以朝廷典章百世所守因事變法為患常多祖
宗之世使相節度不領京師官局其奉朝請必改他官
<pb:KR4d0082_WYG_040-16a>
或為東宫三師或為諸衛將軍太平興國中以趙普之
勲自河陽還朝止為太子少保以向拱張永徳之舊並
為環衛至今諸道鈐轄總管以防團老歸者亦以諸衛
處之盖其遺法也至眀道中錢惟演以章獻皇后親嫌
罷樞宻使始以保大節度為景靈宫使治平中李端愿
以長宫主子亦以武康節度為醴泉觀使恩倖一啟自
是戚里以節察居京邑不治事者肩相磨也然猶未見
以罪降黜而以觀察團練享厚禄居謫籍者近日李憲
<pb:KR4d0082_WYG_040-16b>
以宣州觀察使提舉眀道宫王中正以嘉州團練使提
舉太極觀二人貪墨驕横敗軍失律罪惡山積雖死有
餘責聖恩寛貸皆寘之善地而又首亂國憲假以使名
臣恐後世推壊法之始歸咎今日謂宜考修制度追還
誤恩以存舊典且使罪人知有懲艾謹録奏聞伏候敇
㫖
　　言張頡第四狀(十八日/)
右臣近以除張頡戸部侍郎不當凡三次上言一次䝉
<pb:KR4d0082_WYG_040-17a>
降付三省進呈不行兩次皆留中不出臣本言張頡事
皆罪狀明白非風聞臆度之言訪聞執政止謂世方乏
人頡雖無徳以才見取方今多士盈廷非無一人可勝
張頡而頡前後敗官喪師所至狼狽不唯無徳亦復非
才况二聖臨御専任執政進退百官一出其口若差除
不當而諫臣之言公然不用則今後誰肯復言雖復有
大於此者臣恐陛下無由復知矣臣所上章初䝉降出
施行獨三省沮抑不從中外之議止於歸罪執政今不
<pb:KR4d0082_WYG_040-17b>
復降出議者或謂見惡不去非出聖意必有左右近習
隂為之助臣雖知日月之明萬無此事而疎逺不亮未
免疑謗所損不小伏乞出臣前狀付外施行謹録奏聞
伏候敇㫖
　　論傅堯俞等奏狀謂司馬光為司馬相公狀(二十/一日)
右臣今年二月曽上言朝廷初行差役之法其間衙前
一役最為重難民間所苦宜以賣坊埸錢及坊郭官戸
寺觀單丁女戸所出役錢量行裁减雇募衙前以免民
<pb:KR4d0082_WYG_040-18a>
間重役之害後来䝉朝廷差臣兄軾詳定役法軾議論
與臣無異致與本局商量不合陳乞罷免尋䝉朝廷依
軾所乞臣以兄弟之嫌未敢再有論列今竊聞監察御
史陳次升奏以役法大要未定人情熒惑乞敇詳定役
法所疾速議定合差合雇色額及官户寺觀單丁女戸
等敷出役錢則例先次施行其州縣事體不同難以直
行處分者候諸處申到相度裁定䝉聖㫖批送詳定役
法所臣㸔詳次升所言役人合差合雇色額及官户寺
<pb:KR4d0082_WYG_040-18b>
觀單丁女户合出役錢則例實係役法要節當今所宜
先定其詳定役法所並不公心定奪奏稱准元祐元年
二月七日敕應天下免役錢一切並罷其諸色役人並
依熈寧元年以前舊法定差及七月三日朝㫖司馬相
公申眀指揮招差役人大要已定終不眀言何役合差
何役合雇至於官户寺觀單丁女户合出役錢只言七
月三日朝㫖未得施行亦不明言合如何立為則例據
此奏陳但務求合取容雖言事官所陳更不講論曲直
<pb:KR4d0082_WYG_040-19a>
况司馬光雖為宰相而君前臣名禮有定分今詳定役
法所乃於奏狀中謂光為司馬相公苟申私敬不顧上
下之禮曲意推奉一至於此而朝廷望其能别白是非
立為成法亦已難矣臣恐此風一扇臣主之分自此陵
夷不唯朝廷之害亦非所以安光之道也謹按詳定役
法官皆侍從儒臣不容不知朝廷儀式伏乞取問奏狀
中不名宰相出何典法及勒令早定役人合差合雇色
額及坊郭官户寺觀單丁女戸合出役錢則例申奏行
<pb:KR4d0082_WYG_040-19b>
下令民間早知定法不至皇惑謹録奏聞伏候敇㫖
　　言張頡第五狀(二十三日/)
臣近奏言張頡隂嶮不才除戸部侍郎大失人望不䝉
施行臣退伏思念方今二聖勵精求賢黜去羣小無所
吝惜如臣所言頡罪狀一一有實可驗而每狀輒䝉留
中深駭物論推原其故盖由執政過聴用頡致臣有論
列因謂頡雖無徳而才有可取以此疑誤聖聴不然陛
下虛心納諫一言可采未嘗不從何以至此伏念臣平
<pb:KR4d0082_WYG_040-20a>
生與頡素不相識但以公議不與恐誤國事是以懷不
能已謹復采衆論得頡前後臨事乖方及朝廷曽以其
&KR0310;躁猜忌罷頡差遣五事條件如左
　一熈寧年中頡初除江淮發運奏乞復轉般鹽倉朝
　　廷下三司相度以不便而罷及頡到任二年真楊
　　等州運河乾澁不通漕運並不計置不濬朝廷特
　　令借上供錢米先開淘大段淺澁去處頡却奏稱
　　河道雖淺然河各有油泥可以併用兵士牽拽得
<pb:KR4d0082_WYG_040-20b>
　　行如撩得油泥一尺以上接續得雨添注更不消
　　開淘若至時雨澤未應即開修未晚後来綱運不
　　通頡别無措置曽有團渦巡檢侍禁范彦臣以陳
　　公塘見有積水乞引入運河頡亦未曽施行遂致
　　諸路各稱闕鹽共計二百萬餘石虧損年額不少
　　後来却係朝廷差官取陳公塘水灌溉運河通放
　　鹽綱當時據知泰州蘇梲狀稱己出及重綱四分
　　之一不數日間必可盡出頡為發運使公然不開
<pb:KR4d0082_WYG_040-21a>
　　河道積壓鹽貨意欲附㑹先乞復轉般倉文字更
　　不顧國家大計其挾情害公類皆如此若只是暗
　　謬致誤國事則今者執政謂頡有才臣深不曉其
　　意
　一侯叔獻昔開淮南運河害虐兵夫死者如積新舊
　　兩河相並而行人知無益頡為發運使略無一言
　　復因過京師知樞宻使吳充與宰相王安石異議
　　遂與充私言之頡不意充即奏其事及朝廷公行
<pb:KR4d0082_WYG_040-21b>
　　理㑹召頡至中書聚&KR0550;問之頡却稱来時未曽開
　　河亦不曽與充言此前後所言異同朝廷遂差官
　　取勘頡猶抵諱不承據頡情狀其實畏憚安石叔
　　獻不敢正言但揣知吳充與安石不協故以此言
　　取悦於充而已其反覆賣弄正是小人真態若執
　　政以此為才又臣所未曉也
　一安化州夷人從来三年一度進奉舊例雖不遣其
　　人入貢而與之驛劵等物其數稍豐及頡為桂州
<pb:KR4d0082_WYG_040-22a>
　　經略使日轉運司應副錢物差緩至四年乃足而
　　宜州及經略使司展其進奉年限俾之四年乃得
　　入貢靳惜錢物所得無㡬而夷人因此作過破軍
　　殺將凡費百餘萬貫竟以招安而定頡初見夷人
　　拒命遣兵官費萬領兵出討萬至軍前申乞犒設
　　時方大暑頡令於桂州造餅般往宜州比至皆臭
　　不可食軍情因此怨怒南方至今傳以為笑及費
　　萬兵敗為夷人所共臠食妻男失所都鈐轄和斌
<pb:KR4d0082_WYG_040-22b>
　　申經略司乞厚加賙䘏頡指揮破經略司錢買紙
　　酒奠訖奏聞先帝知其暗謬不可用遂以乖方取
　　勘臣詳頡始為朝廷吝惜些小錢物終致邊患首
　　尾費百餘萬貫至於千里送餅犒軍以紙贈優䘏
　　死事如此等事似非理財富國之手而執政任以
　　户部侍郎兾有益於國此又臣所未曉也
　一元豐三年七月三日中書劄子節文臣僚上言伏
　　見近除張頡直龍圖閣知熈州按頡天資褊躁動
<pb:KR4d0082_WYG_040-23a>
　　多猜忌頃在廣南忿争互論州縣官吏為之不安
　　乞速賜追寢新命奉聖㫖張頡依舊令知滄州盖
　　頡之嶮躁著自先朝非獨今日則臣之所言似未
　　為過也
　一元豐四年内臣綦元亨差往廣西起發韶恵州錢
　　頡以轉運使權廣州送沉香七兩朱砂半觔桂花
　　竹紙等與元亨兼違條以妓樂與元亨燕㑹見今
　　案欵具在臣前言頡素以竒砂交結貴官及外議
<pb:KR4d0082_WYG_040-23b>
　　疑頡有左右近習之助致臣章不䝉降出誠不為
　　過也
右臣今所言五事及前狀所言共計九事皆一一有實
盖頡從来蒞官所至不了决無可用之理臣訪聞一二
大臣特保薦頡可用無疑伏乞陛下出臣前後封事令
保薦之人看詳以此等人委是可用與否仍乞降付三
省依公施行謹録奏聞伏候敕㫖
　　申三省論張頡狀(二十六日/)
<pb:KR4d0082_WYG_040-24a>
右轍累曽上言除張頡户部侍郎不當竊聞第一狀曽
䝉朝廷降付三省進呈不行轍尋博采衆論得頡歴任
處置乖方傷財敗事迹狀非一遂兩具論奏皆留中不
出伏惟皇帝陛下太皇太后陛下求賢惟恐不及去奸
惟恐不速如頡之隂嶮暗謬少見其比二聖之眀不容
聞而不去竊料聖意必以重違大臣之議是以遷延至
此至於執政諸公上承二聖拱黙仰成之託百官進退
開口而定豈不欲進賢退奸率由公議以無負付囑之
<pb:KR4d0082_WYG_040-24b>
重頡之無狀惟患不聞若果聞之勢無必用之理轍所
上第一狀己經台覽後来二狀謹繕寫繳連申上伏乞
考其事實裁酌施行少慰公議謹狀
　　再論京西水櫃狀
右臣三月中奏乞令汴口以東州縣各具水櫃所占頃
畝及每嵗有無除放二税仍具水櫃可與不可廢罷如
决不可廢即當如何給還民田以免怨望尋䝉朝㫖令
都水監差官相度到中牟管城等縣水櫃元舊浸壓頃
<pb:KR4d0082_WYG_040-25a>
畝及見今積水所占及退出數目應退出地皆撥還本
主應水占地皆以官地對還如無田可還即給還元估
價直聖恩深厚弃利與民無所靳惜所存甚逺然臣訪
聞水所占地至今無官地可以對還而退出之田亦以
迫近水櫃為雨水浸淫占壓未得耕鑿知鄭州岑象求
近奏稱自宋用臣興置水櫃以来元未曽以此水灌注
清汴清汴水流自足不廢漕運乞盡廢水櫃以便失業
之民臣愚以為信如象求之言則水櫃誠可廢罷欲乞
<pb:KR4d0082_WYG_040-25b>
朝廷體念二縣近在畿甸民貧無告特差無干礙水部
官重行體量若信如象求所請特賜施行不勝幸甚謹
録奏聞伏候敕㫖
　　乞復選人選限狀
右臣竊聞監察御史上官均上言極論官冗之弊已䝉
朝㫖降付給舎左右司看詳施行臣伏見祖宗舊法凡
䕃補子弟皆限二十五嵗然後出官及進士諸科釋褐
合守選人并州縣選人除司理司法縣尉外得替日皆
<pb:KR4d0082_WYG_040-26a>
合守選逢恩放選乃得注官所從来乆逺仕者習以為
常雖經涉嵗月不以為怪及先朝患天下官吏不習法
令欲誘之讀法乃令䕃補子弟不復限二十五嵗出官
應係選人皆不復守選並許令試法通者注官自是天
下官吏皆爭誦律令於事不為無益然人既習法則試
無不中故䕃補者例減五年而選人無復選限遂令吏
部員多闕少差注不行訪聞見今已使元祐四年夏秋
季闕官冗之患亦云極矣臣愚以為方人未習法誘以
<pb:KR4d0082_WYG_040-26b>
免選於理亦宜及其既習雖無免選不患不習且為吏
而責之讀法本事之當然不為過也謂宜追復祖宗守
選之舊而選滿之日兼行先朝試法之科此亦今日之
便也欲乞以臣所言付給舎左右司一處看詳立法謹
録奏聞伏候敇㫖
　　論諸路役法候齊足施行狀
右臣訪聞諸路所定役法限日已滿近日䕫州等路文
字相繼申到旋以逐一進呈施行臣竊惟諸路役法所
<pb:KR4d0082_WYG_040-27a>
係民間利害至深至廣雖逐路事體各别條目必有不
同而朝廷變法從便措置大意所謂海行條貫者不得
不同也臣竊恐詳定役法所急於行法每遇逐路申到
文字不候類聚參酌見得諸路體面即便逐旋施行因
此致諸路役法大體參差不齊使天下之民不得均被
聖澤欲乞指揮本所候諸路所申文字稍稍齊集見得
諸處役法不至大段相逺然後行下謹録奏聞伏候敇
㫖
<pb:KR4d0082_WYG_040-27b>
　
　
　
　
　
　
　
　欒城集卷四十

<pb:KR4d0082_WYG_041-1a>
欽定四庫全書
　欒城集巻四十一
　　　　　　　　　　　　　宋　蘓轍　撰
　中書舎人論時事三首
　　論梁惟簡除遥郡刺史不當狀
准今月三日吏房送到詞頭一道供備庫使内侍省内
押班梁惟簡可遥郡刺史者
右臣竊見梁惟簡旬月之間三度超擢皆以自前法外
<pb:KR4d0082_WYG_041-1b>
僥倖特恩為比仍言他人不得援例初自御藥超帶器
械及前省兩資改所寄文思副使權入後省只此一轉
已是内臣進用之極中外驚怪已有議論次又以坤成
節奏薦恩澤兩重特轉兩官於法以特恩轉官者自文
思副使當轉皇城副使又以特㫖轉供備庫使臣於此
時當撰告詞以其事未至太甚未敢輒有論奏曾未旬
日今又以罷本殿祗候與轉一官若依舊法自供備庫
使當轉西京左藏庫使耳今乃更超文思左藏皇城使
<pb:KR4d0082_WYG_041-2a>
三資直帶遥郡刺史臣若不早論救必將大致紛紜竊
謂朝廷非常特恩當以待人臣非常之功今惟簡之為
人臣所不知但見其給事宫省嵗月稍深不過勤謹自
將别無非常功効而二度冐居此寵皆非祖宗舊法臣
竊見太皇太后陛下自臨御以來肅清中禁抑損外戚
私謁不行濫恩盡去謹守法度古所未有豈肯於近習
之臣獨開僥倖之路必由條例委曲聖意未暇一一盡
詳而大臣不能守法失於開陳致此過當不然豈陛下
<pb:KR4d0082_WYG_041-2b>
能以法度䋲治外家親戚而獨不能以治内臣哉若惟
簡别有出衆功勞即乞宣示其狀令有司覈實以伏中
外之言臣頃以不才濫處言責每因進對輒䝉天奨嘗
欲捐軀以報知遇不敢循黙上負恩徳所有告詞臣未
敢撰謹録奏聞伏候敕㫖
　　不譔葉康直知秦州告狀
今月初六日吏房送到權陜西轉運副使朝奉大夫葉
康直可依前朝奉大夫直龍圖閣權知秦州詞頭一道
<pb:KR4d0082_WYG_041-3a>
者
右臣與葉康直素不相識亦不知其人賢愚但見前月
二十四日有上件除命是時權中書舍人曽肇當撰告
詞肇即具奏言昨者兵興康直調發芻糧一路騷然先
帝以其措置無狀又隨軍入界亾失為多嘗命械擊意
欲誅之以此不敢撰詞又諌議大夫鮮于侁亦言康直
令兒男掘取窖藏斛升貨賣及建言欲由涇原路入界
和雇車乗人夫為知永興軍吕大防所巻有違詔敕先
<pb:KR4d0082_WYG_041-3b>
帝以其處置乖方欲深置於法康直素奴事李憲宻加
營救遂得無事今令帶職充一路帥臣未允公議臣今
既明知曽肇鮮于侁有上件文字指陳康直罪惡由此
難以撰詞欲乞朝廷覈實肇侁所言康直事狀見得有
無若無此事即乞正肇侁不實之罪然後命臣撰詞臣
敢不承命謹録奏聞伏候敕㫖
　　申本省論處置川茶未當狀
朝廷若罷益利路𣙜茶之法只𣙜陜西沿邉諸郡不許
<pb:KR4d0082_WYG_041-4a>
客旅私販仍将沿邉每嵗合用益利諸塲茶色及觔重
配在諸塲令及時立限和買(隨每嵗茶價高下比民間/價例微高下如尋常和糴)
(米粟之比可也買茶之限令茶場司立定州縣不得低/估茶價令人户不肯申官以致出限如有事故須至展)
(限者具事由申本司量展五日仍不得過再展每茶户/入塲中賣須即時揀選和買不得輒有留滯或更依客)
(旅體例秋冬先放茶價令茶户結保請/領及時送納以上並不得輒行抑勒)官買數足方許
私下交易除沿邊所榷地分外一任客人興販如
此摩畫比之頃年全榷益利及陜西諸州其利有
五益利茶户不被官塲以賤價大秤抑勒收買一
<pb:KR4d0082_WYG_041-4b>
也昔茶未有𣙜民間採茶凡有四色牙茶早茶晩茶秋
茶是也採茶既廣茶利自倍自𣙜茶以來官中只要早
茶其餘三色茶遂棄不採民失茶利過半今既通商
則四色茶俱復採二也官所運茶止於邊郡所須比
榷茶之日所運減半則茶遞役兵及州郡雇脚皆得
輕减三也陜西茶商既行岐雍之間民皆食賤茶四
也益利諸州百貨通行酒稅課利理當自倍五也若比
之今來有司所議但榷名山梁洋三處放行益利諸塲
<pb:KR4d0082_WYG_041-5a>
茶貨其利有四名山梁洋三處榷法如舊而不榷之地
犬牙相錯榷與不𣙜茶户利害相遼例皆王民而咫尺
之間不宜頓有此異一也榷與不榷地分不遠小人易
以起動茶戸借如名山之西南出茶之地尚有雅州盧
山榮經等處若放令此茶北出道過名山彼此相雜不
可辨認若放令此茶由水路入嘉眉則名山之茶亦當
從此走失寛則榷法自廢急則民遭誣罔横被徒配二
也官中所買只用早茶則牙茶晚茶秋茶亦為棄物民
<pb:KR4d0082_WYG_041-5b>
失厚利與頃歲無異三也治邊諸州蕃部所要茶色各
別今只將名山梁洋三色茶與之彼既未諳茶性必有
不售四也若比之今來或人之説兼榷陜西裏外諸州
據合用茶數於益利諸塲和買官自般賣和買之餘成
都路客人販茶不得過劒門利州路客人販茶不得過
陜西其害有三盡奪茶利商賈不行百貨不通酒稅課
利自减一也運茶既多遞舖役兵及州郡雇脚勞費與
頃年無異二也岐雍之民仍食貴茶三也由此觀之朝
<pb:KR4d0082_WYG_041-6a>
廷若但和買邉郡合用茶數只於邉郡立𣙜法其餘率
皆通商此法一行則上件三說之弊自除至於供給蕃
部收買戰馬之利則與三說無異以此較之利害可見
謹録奏聞伏候勑㫖
　户部侍郎論時事八首
　　因旱乞許羣臣靣對言事劄子
臣伏見二年以來民氣未和天意未順災沴荐至非水
即旱淮南饑饉人至相食河北流移道路不絶京東困
<pb:KR4d0082_WYG_041-6b>
弊盗賊羣起二聖遇災憂懼傾發倉廪以救其乏絶獨
此三路所散已僅三百萬斛矣異時賑賉未見此比然
而民力已困國用已竭而旱勢未止夏麥失望秋稼未
立數月之後公私無繼羣盗蜂起勢有必至臣未知朝
廷何以待此臣竊見太皇太后陛下清身奉法與物無
私皇帝陛下恭黙靖慎動由禮義皇天后土照知此心
而和氣不應深所未喻陛下嘗䆒其說否臣聞天氣下
降地氣上騰隂陽和暢雨澤乃至君廣聴以納下臣盡
<pb:KR4d0082_WYG_041-7a>
言以奉上上下交泰元氣乃和今二聖居幃箔之中所
與朝夕謀議者上止執政大臣下止諌官御史不過數
十人耳其餘侍從近臣雖六官之長皆不得進見而况
其逺者乎臣以謂羣臣識慮深淺不同其心好惡亦異
故須兼聴廣覽然後能盡物情而得事實今陛下聴既
不廣則所行之事不得不偏聴狹事偏則隂陽亢隔和
氣不効必然之理也臣觀祖宗故事百官有司皆得以
職事進對從容訪問以盡其情今二聖臨御四方履人
<pb:KR4d0082_WYG_041-7b>
主之位而謙恭退託踈逺羣臣不行人主之事遂使百
官不敢以職事求見臣謂宜因此時明降詔書許百官
靣奉公事上以盡羣情之異同下以閱人才之賢否人
心不壅天道必從則乆旱之災庻幾可息臣䝉國厚恩
此聞詔書引咎自責避正殿損常膳分命臣僚並走羣
望私心踧踖不敢遑寜輒推天意人事影響之應庻幾
有補萬一惟陛下恕其愚僣略賜采擇取進止
　　乞推恩故知陳州鮮于侁子孫狀
<pb:KR4d0082_WYG_041-8a>
右臣等伏見故朝議大夫集賢殿修撰知陳州鮮于侁
學有原本博通諸經政事精詳和而有斷熈寜之初為
利州路轉運判官時朝廷方行免役本路人貧地狹侁
推行以理取於民有度能使一路獨無甚擾近者京東
經吳居厚刻剥之餘人情不安朝廷特起侁於疾病之
中副以安集侁勞徠幾嵗民亦以寜旋䝉聖恩知其可
用擢為右諌議大夫侁感激知遇前後言事多䝉聽納
不幸疾作不敢廢弛職事力求外補復䝉聖恩寵以要
<pb:KR4d0082_WYG_041-8b>
職俾守近藩仍指揮一年後取㫖侁到任未幾遂至物
故臣等竊閔侁平生守道歴任諸監司有補國事晚節
被遇擢寘侍從適以病去無絲毫之過而身後獨不得
與侍從亾殁恩例子孫見有白身欲乞聖恩特賜閔察
使得依諌議大夫恩例以慰忠賢之心謹録奏聞伏候
敕㫖
　　乞外任劄子
臣竊聞右司諌賈易言文彦博吕陶黨助臣及臣兄軾
<pb:KR4d0082_WYG_041-9a>
雖陛下察知臣兄弟孤忠無比周之實罷易言職而臣
自循省盖由行不素著未能取信於人致令煩言上凟
天聴慚懼隕越若無所容臣軾已具劄子乞除一郡臣
亦乞與兄同就外任庻全臣子進退㢘恥之分况臣兄
弟乆以空踈並塵近侍忝冐之罪臣猶自知况於他人
何由厭伏伏乞聖慈察臣誠懇非由矯飾特賜開許以
安孤危取進止
　　論西事狀
<pb:KR4d0082_WYG_041-9b>
右臣伏見西夏頃自秉常之禍人心離貳梁氏與人多
二族分據東西廂兵馬勢力相敵疑阻日深入冦之謀
自此衰息朝廷略加招納隨即伏從使介相尋臣禮甚
至只自今年春末夏初以來始有桀心出兵數萬掩襲
涇原殺虜弓箭手數十人復歸巢穴朝廷方事安衆難
於用武接以君臣之禮加以冊命之恩特遣使人厚賜
金幣桀驁性成敢為侮慢輒以地界為詞不復入謝至
坤成賀使亦遂不遣中外臣子聞者無不憤怒思食其
<pb:KR4d0082_WYG_041-10a>
肉臣忝備侍從主憂臣辱義不辭勞况臣擢自小官列
於禁近議論幾事既其本職感激思報宜異常人是以
冐昧獻言不避罪戾庻幾聖意由此感悟雖被譴逐臣
不恨也臣竊惟當今之務以為必先知致冦之端由審
行事之得失然後料虜情之所在定制敵之長算誠使
四者畢陳於前羌戎小醜勢亦無能為也董氊本與西
夏世為仇讎元昊之亂仁宗頼其牽制梁氏之簒神宗
籍其征討世効忠力非諸蕃之比乃者董氊老病其相
<pb:KR4d0082_WYG_041-10b>
阿里骨擅其國事與其妻契丹公主殺其二妻心牟氏
其大將鬼章及溫溪心等皆心懐不服阿里骨欺㒺朝
廷自稱董氊嗣子朝廷不察情偽不原逆順即以節鉞
付之謀之不臧患自此起阿里骨既知失衆虐用威刑
衆心日離而鬼章自謂與阿里骨比肩一體顧居其下
心常不恱夏人乘此間隙折節下之先與阿里骨解仇
結懽令轉說鬼章舉兵入冦復誘脇人多保忠令於涇
原竊發黨與既立羽翼既成是以敢肆狂言以動朝聴
<pb:KR4d0082_WYG_041-11a>
向若阿里骨以董氊之死來告立嗣朝廷因其所請遍
問鬼章溫溪心等以誰實當立若衆以阿里骨為可立
則既立之後衆必無詞若以為不可則分董氊之舊秩
以三使額授此三人阿里骨無僥倖之命鬼章無怨望
之意則夏人無與為援安能動摇加以數年以來朝廷
本厭兵事𦍑中測知此意亦以自安頃者忽命熈河㸃
集人馬大城西闗仍云來年當築龕谷聲實既暴虜心
不寜舉兵自強釁亦由此此所謂致寇之端由也先帝
<pb:KR4d0082_WYG_041-11b>
昔因梁氏簒逆之禍舉兵誅討侵攘地界為怨至深𦍑
虜之性重於復讎計其思報之心未嘗一日忘也徒以
喪亂相繼兵力凋殘陛下臨御之初意切懐納是以連
年入貢以休息其民雖有恭順之言盖亦非其本意矣
假令犯順固猶有詞今朝廷因其承襲之後賜之册命
捐金錢二十餘萬緡以為之禮彼既與我有君臣之分
然後可責以忠順之節朝廷此舉於義甚長而𦍑虜無
謀遂肆桀傲内則其國中士民自知不直必不為用外
<pb:KR4d0082_WYG_041-12a>
則中國兵將皆有鬬志易以立功曲直之幾於此始定
雖棄捐金幣以封殖冦讎小人謂之失䇿而分别曲直
以激勵將士智者謂之得計此所謂行事之得失也元
昊本懐大志長於用兵亮祚天付兇狂輕用其衆頃為
邊患皆歴嵗年然而國小力微終以困斃今梁氏專國
素與人多不協内自多難而欲外侮中原料其姦謀盖
非元昊亮祚之比矣意謂二聖在位恭黙守成仁澤之
深逺近所悉既無用武之意可肆無厭之求蘭㑹諸城
<pb:KR4d0082_WYG_041-12b>
鄜延五寨好請不獲勢脇必從以為狂言一聞求無不
得今朝廷既已漸為邊備益兵練將則𦍑虜之心已乖
本計不過秋冬寒凉之後小小跳梁以嘗試朝廷而已
若朝廷執意不摇守邊無失則欵塞請盟本無愧恥若
朝廷用心不一惟務求和則求請百端漸不可忍此所
謂虜情之所在也凡欲應敵必先正名夏人初起邪謀
必有二說其一以為慢詞既逹則地界可得無窮之請
因以滋彰其二以為雖不得地實亦無損猖狂力屈稍
<pb:KR4d0082_WYG_041-13a>
復求和中國厭兵勢無不許方其不遜則張皇事勢誇
示諸戎及其柔伏則略為恭順使中國黽俛而聴今朝
廷遣兵積粟地界之請固已不從然而號令未明逆順
未著臣恐夏人未知朝廷不憚用兵之意無以折其姦
心又恐將來姦窮力屈略修臣禮使與講和要約不堅
必難持乆昔趙欲與秦為購其謀臣虞卿以為從趙為
購不若從秦為購於是東結齊人而秦人自至區區之
趙尚知出此而况堂堂中國畏避畜縮媮於無事不一
<pb:KR4d0082_WYG_041-13b>
分别曲直而反聴命於𦍑人哉臣願陛下明降詔書榜
㳂邊諸郡其大意略曰夏國頃自亮祚喪亾先帝舉兵
弔伐既絕嵗賜復禁和市𦍑中窮困一絹之直至十餘
千又命㳂邊將吏迭行攻討横山一帶皆棄不敢耕窮
守沙漠衣食併竭老少窮餓不能自存朕統御四海均
覆無外閔此一方窮而無告遂敕諸道帥臣禁止侵掠
自是近塞之田始復耕墾既通和市復許入貢使者一
至賜予不貲販易而歸獲利無算傳聞𦍑中得此厚利
<pb:KR4d0082_WYG_041-14a>
父子兄弟始有生理朕猶念孤童幼弱部族&KR0157;貳若非
本朝賜之策命假以寵靈則何以威伏酋豪保有疆土
是時朝士大夫咸謂夏人反覆心未可知使者將行言
猶未已朕有存亾繼絶之志欲修祖宗爵命諸侯之典
以為寜人負我斷而不疑故遣使出疆授以禮命金錢
幣帛相屬於道邊人父老觀者太息以為仁義之厚古
所未有而狼子野心飽而背徳不遣謝使不賀坤成朕
以君道拊之而不以臣禮報朕天地所疾將相咸怒朕
<pb:KR4d0082_WYG_041-14b>
惟狂謀逆節止其一二姦臣國人何辜當被殺戮是以
弭兵安衆求議攻討然而逆順之理不可不明其令沿
邊諸將飭勵兵馬廣為儲峙敢有犯塞即殺無赦彼既
背逆天理不有人禍必有鬼誅姑修吾疆以待其變臣
料此命一出𦍑人愧畏雖未即款伏而姦計沮屈無以
號令其下諸路兵民知彼曲我直人思致死勇氣一發
邊聲自倍此必然之勢也今朝廷日夕備邊常若冦至
而但曲加隠忍不降此命使虜衆一旦犯境終亦不免
<pb:KR4d0082_WYG_041-15a>
交鋒若聴臣此言要之亦不出兵坐而待敵初無有異
而使士氣感忿以思戰虜情知難而自屈求和之請其
至必速此所謂制敵之長筭也臣竊聞朝廷近巳添屯
兵將増廣邊儲議絶和市使熈河帥臣招來阿里骨鬼
章溫溪心人多保忠等此兵法所謂上兵伐謀不戰而
屈人者陛下若能饒之以金錢而寛其䋲墨使將帥得
盡其心間諜得盡其力則事無不成而虜漸可制矣然
有一事似非臣所得言者但以䝉國厚恩不敢不盡昔
<pb:KR4d0082_WYG_041-15b>
熈寜元豐之間所行政令雖未必便民然先帝操之以
法濟之以威是以令無不從而事無不舉頃者朝廷削
去苛法施行仁政可謂善矣然而刑政不明多行姑息
中外觀望靡然有縱弛怠惰之風平居無事姑以媮安
可耳今虜方不順勝負之變盖未可知緩急之際威令
無素何以使衆臣謂宜因事正法以明示天下臣前所
言去嵗大臣承用阿里骨欺罔之奏授以節制致令鬼
章懐憤入冦夏人乘釁違命此則當時宰相樞密使副
<pb:KR4d0082_WYG_041-16a>
苟簡無謀之罪也近者涇源賊馬至者數萬殺略數千
斥候不明備禦不及熈河賊退經今累月而殺傷焚蕩
之奏至今未止此則將帥弛慢不畏朝廷之罪也陛下
恬不為怪略無責問政之不修孰大於此中外相視以
為疑怪朝廷方將使人蹈白刃赴湯火臣有以知其不
能矣昔公孫𢎞為相諸侯有逆謀請歸侯印以塞責諸
葛亮為相任馬謖不當請自貶三等以右將軍領事盖
大臣體國不惜身自降黜為衆行法今陛下何不取去
<pb:KR4d0082_WYG_041-16b>
嵗冊命阿里骨與議大臣不論去位在位皆奪一官至
於兩路將帥雖寄任不改而法不可廢皆使隨罪行罰
以此號令四方庻幾知所畏憚政修於朝廷之上而敵
人恐懼於千里之外勢之所至不足怪也今陛下未能
正羣臣而望西𦍑之畏威不可得矣臣聞范仲淹守慶
州困葛懐敏之敗請以任將非人因兩府遜謝損其勲
爵而復其位以激厲諸將感慰邊兵時雖不用而仲淹
之言至今惜之臣雖不敏究觀徃事以為可施於今不
<pb:KR4d0082_WYG_041-17a>
敢黙已小臣狂僣斧鉞之誅無所逃避惟陛下裁察取
進止
　貼黄或言阿里骨之請命與乾順之嗣立事體無異
　今臣言冊命乾順為得䇿而封拜阿里骨為失計似
　言之未當者臣以謂不然阿里骨之請命可否在我
　而乾順之嗣立朝廷且不得而知况能制其可否乎
　故臣以乾順之命為是而以阿里骨之命為非不為
　妄論也
<pb:KR4d0082_WYG_041-17b>
　　乞驗實賈易謝上表所言劄子
臣伏見知懐州賈易到任謝表二道皆自謂以忠直獲
罪而指言羣臣䜛邪罔極朋黨滔天上下不交忠良喪
沮至引周易履霜堅冰不早辨之言以為戒欲使朝廷
原心定罪便行誅戮其間有云蘇轍持宻命以告人志
在明邪而害正臣非諫臺凡易所言不敢條析論奏惟
有言臣一節理當辨明易雖頃為諫官今出守郡於條
不當復以風聞言事其言臣以宻命告人伏乞朝廷取
<pb:KR4d0082_WYG_041-18a>
問實狀如言有實臣甘竢朝典取進止
　　論隂雪劄子
臣伏見自去冬至今隂雪繼作罷民凍餒困斃道路聖
心憂勞何所不至盖嘗命有司發内庫之錢出司農之
粟竭大府之炭以濟其急矣猶以為未也則釋犴獄罷
夫役凡可以惠民之事無不為矣而天意不順雨雪如
故臣竊惑之臣嘗觀先儒論五行之說以為聴之不聰
是謂不謀厥咎急厥罸常寒故周之末世舒緩㣲弱政
<pb:KR4d0082_WYG_041-18b>
在臣下則天應之以燠煖秦之末世峻刑暴歛海内重
足而立則天應之以寒慄是以周亾無寒嵗秦㓕無燠
年信如此言則朝廷之政今豈失於急歟竊惟二聖臨
御以來革敝去煩施惠巳責凡所措置雖未盡得而民
獲其所欲者多矣苟以為急雖三尺童子不信也然則
隂雪之應其咎安在臣間商高宗雉雊於鼎其臣祖已
告之曰惟先格王正厥事夫所謂正厥事者無常事也
惟因其非而正之耳故臣竊推之古事以為天大雷電
<pb:KR4d0082_WYG_041-19a>
以風而成王應之以逆周公衛國大旱而文公應之以
伐邢夫親任三公非所以止風而興師伐人非所以致
雨彼既為之不疑而天亦報之如響者誠得其時當其
事耳臣竊惟近者天地之變常半嵗苦旱半嵗苦隂隂
陽之氣一有過差浸淫爛漫而不能反今雨雪既甚乆
而不止則春夏之際又將復旱此其類似有以致之者
古之為政徳刑並用寛猛相濟使天下懐其惠而畏其
威民氣充塞而天地從之故陽不過而隂不忒自頃以
<pb:KR4d0082_WYG_041-19b>
來朝廷之政專以容恱為先務上下觀望化而為一監
司之臣以不報有罪為賢郡縣之官以寛弛租賦縱釋
酒稅為優至於省臺寺監亦未聞有正身治事以辦集
聞者也何者朝廷方兼容是非以不事事為安靜以不
别白黒為寛大是以至此極也臣竊惟朝廷之意其始
盖欲以寛治民耳而不知姦臣猾吏乘其間以侵虐細
民其弊不可勝數名雖近寛而其實則虐也陛下誠欲
消復此變宜訓敕大臣使之守法度立綱紀信賞必罸
<pb:KR4d0082_WYG_041-20a>
使羣下凛然知有所畏苟朝廷無偏甚不舉之政則隂
陽過差浸滛爛漫徃而不反之氣宜可得而止也不然
雖空府庫竭倉廪以賑貧窮破囹圄焚鞭扑以縱罪戾
臣恐天地之意未易回也臣待罪地官以簿書米鹽為
職出位而言罪在不赦陛下頃自踈外擢臣而用之二
年之間致位於此豈欲責臣齪齪以吏事自效而已哉
是以冐萬死獻言惟陛下裁擇取進止
　　轉對狀
<pb:KR4d0082_WYG_041-20b>
准御史臺牒五月一日文徳殿視朝臣次當轉對臣待
罪地官以財賦為職朝夕從事於今半年耳目所接或
干利病敢縁虞人守官之義庻幾百工執藝以諫謹條
具本職三事昩死上獻
　一臣伏見本部一月出入見錢之數率皆五十餘萬
　　貫罄竭所得僅給經費而已稍加佗用輒干求朝
　　廷方能辦事有司惴惴常有闕事之懼臣聞古之
　　為國皆食租衣稅而足降及近世始有鹽鐡酒稅
<pb:KR4d0082_WYG_041-21a>
　　之利凡郊廟朝廷禄士養兵捍邊睦隣百色取具
　　於此盖天之所生地之所産足以養人自三代漢
　　唐至於祖宗之盛未有舍此而外求者也今四海萬
　　里耕稼相屬而以不足為憂臣實怪之孟子有言
　　無政事則財用不足臣愚無知意者朝廷之政豈
　　有所未立故耶臣觀諸道監司自近嵗以來觀望
　　上下無復厲精之實妄意朝廷以不親細務為高
　　以不察姦吏為賢於是廵歴所至或不入塲務不
<pb:KR4d0082_WYG_041-21b>
　　按有罪郡縣靡然承風懦者頽弛權歸於吏貪者
　　縱恣毒加於民四方嗷嗷幾於無告其他害理而
　　傷化者非臣之職臣不敢議也若夫兩稅征商榷
　　酤無故虧欠者比比皆是此臣之職也欲乞陛下
　　特降指揮令本部左曹具諸路去嵗三事增虧之
　　數其非因水旱灾傷特以寛弛不職而致虧欠者
　　擇其最甚黜免轉運使副判官罸一以勸百至意
　　所向下之所趨也如此施行庻幾財賦漸可治矣
<pb:KR4d0082_WYG_041-22a>
　一臣聞漢以九卿治事唐以六曹為政漢非無尚書
　　而唐非無卿寺也盖事不在耳先帝法唐之故專
　　任六曹故雖兼置寺監而職業無幾量事設官其
　　間盖有僅存者矣頃元祐之初患尚書省官多事
　　少始議併省郎曹所損纔一二耳而寺監之官如
　　鴻臚將作舊不設卿丞者紛紛列置更多於舊中
　　外之議以此疑惑以為朝廷為人設官非為官擇
　　人此言一出為損非細其於體非臣所當議也而
<pb:KR4d0082_WYG_041-22b>
　　至於京師廪給之厚出於本部故臣願明詔有司
　　减去寺監不急之官以寛不貲之費而已
　一臣聞財賦之源出於四方而委於中都故善為國
　　者藏之於民其次藏之州郡州郡有餘則轉運司
　　常足轉運司既足則户部不困唐制天下賦稅其
　　一上供其一送使其一留州比之於今上供之數
　　可謂少矣然每有緩急王命一出舟車相銜大事
　　以濟祖宗以來法制雖異而諸道蓄藏之計猶極
<pb:KR4d0082_WYG_041-23a>
　　豐厚是以歛散及時縱捨由已利柄所在所為必
　　成自熈寜以來言利之臣不知本末之術欲求富
　　國而先困轉運司轉運司既困則上供不繼上供
　　不繼而户部亦憊矣兩司皆困故内帑别藏雖積
　　如丘山而委為朽壊無益於算故臣願陛下舉近
　　嵗朝廷無名封樁之物歸之轉運司盖禁軍闕額
　　與差出衣粮清汴水脚與外江綱船之類一經擘
　　劃例皆封樁夫闕額禁軍尋常以例物招置而出
<pb:KR4d0082_WYG_041-23b>
　　軍之費罷此給被初無封樁之理至於清汴水脚
　　雖損於舊而洛口費用實倍於前外江綱船雖不
　　打造而雇船運粮其費特甚重複刻剥何以能堪
　　故臣謂諸如此比當一切罷去况祖宗故事未嘗
　　有此但有司固執近事不肯除去惟陛下斷而與
　　之則轉運司利柄稍復而上供有期户部亦有頼
　　矣
　右謹件如前謹録奏聞伏候勑㫖
<pb:KR4d0082_WYG_041-24a>
　　請戸部復三司諸案劄子
臣以愚拙待罪户部右曹俛仰幾嵗訖無云補竊嘗以
祖宗故事考之今日本部所行體制既殊利害相逺恐
合隨事措置以塞弊原謹昩死具三弊以聞其一曰分
河渠案以為都水監其二曰分胄案以為軍器監其三
曰分修造案以為將作監前件三監皆𨽻工部則本部
所專其餘無幾出納損益制在他司頃者司馬光秉政
知其為害嘗使本部收攬諸司利權然當時所收不得
<pb:KR4d0082_WYG_041-24b>
其要至今三案之事猶為諸司所擅深可惜也祖宗參
酌古今之宜建立三司所領天下事幾至大半權任之
重非他司比推原其意非以私三司也事權分則財利
散雖欲求富其道無由盖國之有財猶人之有飲食飲
食之道當使口司出納而腹制多寡然後分布氣血以
養百骸耳目頼之以為明手足賴之以為力若不專任
口腹而使手足耳目得分治之則雖欲求一飽不可得
矣而况於安且壽乎今戸部之在朝廷猶口腹也而使
<pb:KR4d0082_WYG_041-25a>
他司分治其事何以異此自數十年以來羣臣不明祖
宗之意每因一事不舉輒以三司舊職分建他司利權
一分用財無藝他司以辦事為效則不恤財之有無戸
部以給財為功則不論事之當否彼此各營一職其勢
不復相知雖使户部得才智之臣終亦無益於算矣能
否同病府庫卒空今不早救後患必甚昔嘉祐中京師
頻嵗大水大臣始取河渠案置都水監置監以來比之
舊案所補何事而大不便者河北有外監丞侵奪轉運
<pb:KR4d0082_WYG_041-25b>
司職事轉運司之領河事也凡郡之諸掃掃之吏兵儲
蓄無事則分有事則合水之所向諸掃趨之吏兵得以
併功儲蓄得以併用故事作之日無暴歛傷財之患事
定之後徐補其闕兩無所妨自有監丞據法責成緩急
之際諸掃所有不相為用而轉運司始不勝其弊矣近
嵗嘗詔罷外監丞識者韙之既而復故物論所惜此工
部都水監為戸部之害一也先帝一新官制並建六曹
隨曹付事故三司事多𨽻工曹名雖近正而實非利昔
<pb:KR4d0082_WYG_041-26a>
冐案所掌今内為軍器監而止𨽻工部外為都作院而
止𨽻提刑司欲有興作戸部不得與議訪聞河北道頃
嵗為羊渾脫動以千計渾脫之用必軍行乏水過渡無
船然後須之而其為物稍經嵗月必須蠹敗朝廷無出
兵之計而有司營職不顧利害至使公私應副虧財害
物若使專在轉運司必不至此此工部都作院為戸部
之害二也昔修造案掌百工之事事有緩急物有利害
皆得專之今工部以辦職為事則緩急利害誰當議之
<pb:KR4d0082_WYG_041-26b>
朝廷近以箔塲竹箔積乆損爛創令出賣上下皆以為
當指揮未幾復以諸處修造嵗有料例遂令般運堆積
以分出賣之計臣不知將作見工幾何一嵗所用幾何
取此積彼未用之間有無損敗而遂為此計本部雖知
不便而以工部之事不敢復言此工部將作監為戸部
之害三也凡事之類此者多矣臣不能徧舉也故願明
詔有司罷外水監丞而舉河北河事及諸路都作院皆
歸之轉運司至於都水軍器將作三監皆𨽻户部使定
<pb:KR4d0082_WYG_041-27a>
其事之可否裁其費之多少而工部任其功之良苦程
其作之遲速茍可否多少在戶部則凡傷財害民户部
無所逃責矣茍良苦遲速在工部則凡敗事乏用工部
無所辭其譴矣利出于一而後天下貧富可責之户部
而工部工拙可得而考矣事在本職在臣不得不言如
果可采伏乞付外施行取進止
　貼黄三司設案舊職今分𨽻膳部光祿寺雖所掌飲
　食帳設利害非大如臣所言可采亦當如上三案分
<pb:KR4d0082_WYG_041-27b>
　𨽻户部
　
　
　
　
　
　
　欒城集巻四十一

<pb:KR4d0082_WYG_042-1a>
欽定四庫全書
　欒城集巻四十二
　　　　　　　　　　　　　宋　蘇轍　撰
　戸部侍郎論時事六首
　　論開孫村河劄子
臣為户部右曹兼領金倉二部任居天下財賦之半適
當中外匱竭不繼之時日夜憂惶常慮敗事竊見左藏
見緡一月出納之數大抵皆五十餘萬畧無贏餘其它
<pb:KR4d0082_WYG_042-1b>
金帛諸物雖小有羡數亦不足頼臣之愚怯常恐天灾
流行水旱作沴西𦍑旅距邉鄙繹騷河議失當賦役横
起三事有一大計不支雖使桑羊劉晏復生計無從出
矣而况於臣之駑下乎今者幸頼二聖慈仁恭儉天地
埀貺諸道秋稼稍復成熟雖京西陜西灾旱相接而一
方之患未為深憂羌人困窮旋聞欵塞惟有黄河西流
議復故道事之經嵗役兵二萬人蓄聚梢椿等物三千
餘萬方河朔灾傷困敝之餘而興必不可成之功吏民
<pb:KR4d0082_WYG_042-2a>
竊嘆勞苦已甚而莫大之役尚在來嵗天啓聖意灼知
民心特召河北轉運司官吏訪以得失近聞回河大議
已&KR0230;不行臣平日過憂頓然釋去然尚聞議者固執開
河分水之䇿雖權罷大役而兵工小役竟未肯休如此
則河北來年之憂亦與今年何異今者小吳决口入地
已深而孫村所開丈尺有限不獨不能囘河亦必不能
分水况黄河之性急則通流緩則淤澱既無東西皆急
之勢安有兩河並行之理哉縱使兩河並行不免各立
<pb:KR4d0082_WYG_042-2b>
堤坊其為費耗又倍今日矣臣聞自古聖人不能無過
過而能改善莫大焉故君子之過如日月之食過也人
皆見之更也人皆仰之朝廷舉動義當如此今議河失
當知其害人中道而復本何所愧雖使天下知之亦足
以明二聖憂民之深為之改過不吝今乃顧惜前議未
肯曠然更張果於遂非難於遷善臣實為朝廷惜之然
臣聞議者初建開河分水之策其説有三其一曰御河
湮滅失饋運之利其二曰恩兾以北漲水為害公私損
<pb:KR4d0082_WYG_042-3a>
耗其三曰河徙無常萬一自邊界入海邉防失備凡其
所以熒惑聖聦沮難公議皆以三説藉口夫河决西流
勢如建瓴引之復東勢如登屋雖使三說可信亦莫如
之何矣况此三說皆未必然臣請得具言之昔大河在
東御河自懐衛經北京漸歴邉郡饋運既便商賈通行
今河既西流御河湮滅失此大利誰則不知天實使然
人力何及若議者能復澶淵故道則御河有可復之理
今河自小吳北行占壓御河故地雖使如議者之意自
<pb:KR4d0082_WYG_042-3b>
北京以南折而東行則御河堙滅巳一二百里亦無由
復見矣此御河之説不足聴一也河之所行利害相半
夏潦漲溢浸敗秋田濵河數十里為之破稅此其害也
漲水既去淤厚累尺宿麥之利比之他田其収十倍寄
居丘冢以避淫潦民習其事不甚告勞此其利也今河
水在西勢亦如此逺為堤坊不與之爭正得漢賈遜治
河之意比之故道嵗省兵夫梢芟其數甚廣而故道已
退之地桑麻千里賦役完復為利不貲安用逆天地之
<pb:KR4d0082_WYG_042-4a>
性移西流之憂為東流之患哉此恩兾以北漲水為害
之説不足聴二也河昔在東自河以西郡縣與敵接境
無山河之限邉臣建為塘水以捍敵馬之衝今河既西
行則西山一帶敵馬可行之地已無幾矣其為邉防之
利不言可知然議者尚恐河復北徙則海口出敵界中
造舟為梁便於南牧臣聞敵中諸河自北南注以入于
海盖地形北高河無北徙之道而海口深浚勢無徙移
臣雖非目見而習北方之事者為臣言之大略如此可
<pb:KR4d0082_WYG_042-4b>
以遣使按視圖畫而知此河入敵界邉防失備之説不
足聴三也臣願以此三説質之議者則開河分水之説
誠不足復為矣又臣訪聞今嵗四五月間河上役兵勞
苦無告嘗有數百人持板築之械訪求都水使者意極
不善頼防邏之卒擁拒而散盛夏苦役病死相繼使者
恐朝廷知之皆於埀死放歸本郡斃於道路者不知其
數若今冬放凍來嵗春暖復調就役則意外之患復當
如前臣不知朝廷何苦而不罷此役哉今建議之臣恥
<pb:KR4d0082_WYG_042-5a>
於不効而堅持之於上小臣急於利禄不顧可否隨而
和之於下上下膠固以罔朝廷其間正言不避權要纔
一二人耳然事非本職亦不敢盡言臣以户部休戚計
在此河若復緘黙誰當言者惟斷自聖心盡罷其議則
天下不勝幸甚取進止
　貼黄臣訪聞河北轉運司今年應副開河費用錢七
　萬三千餘貫糧十七萬餘石梢草一百五十二萬餘
　束方灾傷之後極力剗刷先了河事後及經費極為
<pb:KR4d0082_WYG_042-5b>
　不易若使今年不興河役則上件錢糧梢草别將應
　副它事已自有餘深為可惜雖已徃之事不可復追
　而來年不可復使河北重遭此費
　　再論回河劄子
臣頃聞朝廷議罷回河來年當用役兵開河分水臣以
為天下財賦匱竭河朔灾傷之後民力未復未堪此役
輒奏言不便既而採察衆議聞河北轉運使謝卿材到
闕昌言於朝曰黄河自小呉決口乗高注下水勢奔快
<pb:KR4d0082_WYG_042-6a>
上流堤坊無復決怒之患而下流湍駛行於地中日益
深浚朝廷若以河事付臣臣請不役一夫不費一金十
年之間保無河患大臣以其異已罷歸本任而使王孝
先俞瑾張景先三人重畫回河之計三人利在回河雖
言其便而亦知其難成故於議狀之末復言若將來河
勢變移乞免修河官吏責罰都下洶洶傳笑以為口實
盖回河之非斷可知矣然近日復聞内批降付三省如
云若河流不復故道終為河朔之患外廷疎逺不知此
<pb:KR4d0082_WYG_042-6b>
說信否然衆心憂懼深恐羣臣由此觀望不敢正言得
失臣職在財賦憂責至深不敢畏避誅戮願畢陳其說
方今回河之策中外講之熟矣雖大臣固執亦心知其
非無以藉口矣獨有邉防一說事係安危可以竦動上
下伸其曲說陛下深居九重羣言不得盡逹是以遲遲
不决耳昔真宗皇帝親征澶淵拒破契丹因其敗亡與
結歡好自是以來河朔不見兵革幾百年矣陛下試思
之此豈獨黄河之功哉昔石晉之敗黄河非不在東而
<pb:KR4d0082_WYG_042-7a>
祥符以來非獨河南無敵憂河北亦自無兵患由此觀
之交接邊逺顧徳政何如耳未聞逆天地之性引趨下
之河升積高之地興莫大之役兾不可成之功以為設
嶮之計者也昔李垂孫民先等號知河事嘗建言乞道
河西行復禹舊迹以為河水自西山北流東赴海口河
北諸州盡在河南平日契丹之憂遂可無慮今者天祚
中國不因人力河自西行正合昔人之策自今以徃北
岸决溢漸及契丹雖使異日河復北徙則邊地日蹙吾
<pb:KR4d0082_WYG_042-7b>
土日紓其為憂患正在契丹耳而大臣過計以為中國
之懼遂欲罄竭民力導河東流其為契丹謀則多為朝
廷慮則疎矣議者或謂河入契丹彼或造舟為梁長驅
南牧非國之利臣聞契丹長技在於鞍馬舟楫之利固
非所能且跨河繫橋當先兩岸進築馬頭及伐木為舡
其功不細契丹物力寡弱勢必不能就使能之今兩界
修築城栅比舊小増輒移文詰問必毁而後已豈有坐
視大役而不能出力止之乎假設敵人遂成此橋黄河
<pb:KR4d0082_WYG_042-8a>
上流盡在吾地若沿河州郡多作戰艦養兵聚糧順流
而下則長艘巨䌫可以一炬而盡形格勢禁彼將自止
矣臣竊怪元老大臣久更事任而力陳此説意其謀已
出口重於改過而假此不測之憂以取必於朝廷耳不
然豈肯於天下困弊河朔灾傷之後役數十萬夫費數
千萬物料而為此萬無一成之功㢤夫大役既興勢不
中止預約功料有少無多官不獨辦必行科配官出其
一民出數倍公私費耗必有不可勝言者矣苟民力窮
<pb:KR4d0082_WYG_042-8b>
竭事變之出不可復知饑餓相逼必為盗賊昔秦築長
城以備胡城既成而民叛今欲回大河以設嶮臣恐河
不囘而民勞變生其計又出秦下異日雖欲悔之不可
得也陛下數年以来休養民物如恐傷之今河已安流
契丹無變而强生瘡痏以擾之非計之得也故臣願陛
下斷之於心罷此大役唯留神察之自河决小呉於今
九年不為不乆矣然敵情恭順與事祖宗無異陛下誠重
違大臣姑復以三年觀之事久情見大臣之言與天下
<pb:KR4d0082_WYG_042-9a>
公議可以坐而察也臣不勝區區憂國之誠干犯斧銊
死無所避取進止
　貼黄朝廷雖已遣范百禄趙君錫出按囘河利害然
　大臣方持其議事勢甚重中外誰不觀望風㫖百禄
　等雖近侍要官臣不敢保其不為身謀能以實告也
　故不避再瀆復為此奏非陛下斷之於心天下之憂
　未知所底也
　　　三論囘河劄子
<pb:KR4d0082_WYG_042-9b>
臣近者聞有内批降付三省言黄河若不復故道終為
河北之患初聞此㫖中外無不驚愕以為黄河西行已
成河道大臣横議欲壅令復東異同之論方相持未决
而此㫖復降臣下觀望誰敢正言方衆心憂疑之際旋
聞復有聖㫖收入前降批語羣臣釋然咸知陛下虛已
無心欲来公議深得古先聖王改過不吝之美正人端
士始有樂告善道之意然臣竊聞近又降敇以北京封
樁京東新法鹽錢三十五萬貫指揮河北收買開河梢
<pb:KR4d0082_WYG_042-10a>
草繼又商量調發来嵗開河兵役二事既出中外復疑
何者朝廷近遣范百禄等按行河事利害若開河之議
可行無疑則安用遣使若猶遣使則開河之議尚在可
疑今使未出門而一面收買梢草調發役兵則是眀示
必開之形欲令使者黙喻欲開之㫖臣雖愚暗竊恐非
陛下虛已無心欲来公議之意也伏乞速降指揮收囘
買梢發兵二事使范百禄等眀知聖意無所偏係得以
盡心體量不至阿附大臣以誤國計今中外財賦匱竭
<pb:KR4d0082_WYG_042-10b>
見錢最為難得新法鹽錢雖不屬户部要是百姓膏血
不可輕用况河北灾傷之餘眀年大役决不可興雖如
今嵗止用役兵如臣前奏所言役苦財傷為害已甚將
来若范百禄等以開河為便猶當計校利害寛展嵗月
調兵買梢皆非今嵗所急若范百禄等以開河為不便
則聚兵積梢梢草輕脆稍經歲月化為糞壌皆非計也
况所用梢草動計千萬一時收買價必踴貴若止令和
買則所費不貲必非止三十五萬貫可了若令配買則
<pb:KR4d0082_WYG_042-11a>
河北灾傷之餘民間大有陪備或生意外之患不可不
慮也臣受聖㤙至深至厚位下力㣲竊不自量再三干
與國論罪當萬死不敢逃避取進止
　　　乞裁損浮費劄子
臣等竊見本部近編成元祐㑹計録大抵一歲天下所
收錢榖金銀幣帛等物未足以支一嵗之出今在藏庫
見錢費用已盡去年借朝廷封樁末鹽錢一百萬貫以
助月給舉此一事則其餘可以類推矣臣等聞古者制
<pb:KR4d0082_WYG_042-11b>
國之用必量入為出使三年耕必有一年之食故三十
年之間而九年之畜可得而備也今者文武百官宗室
之蕃一倍皇祐四倍景徳班行選人胥吏之衆率皆廣
増而兩税征商榷酒山澤之利比舊無以大相過也昔
祖宗之世所入既廣所出既微則用度饒衍理當然爾
今時異事變而奉行舊例有加無損今日天下已困弊
矣若更數年加之以饑饉因之以師旅為憂患必有不
可勝言者臣等備位地官與聞朝廷大計而喑黙不言
<pb:KR4d0082_WYG_042-12a>
異日雖被誅戮何補於事故臣等願及今日眀敕本部
取見今朝廷政事應干費用錢物者随事㸔詳量加裁
損使多不致於傷財少不至於害事二聖以身率之大
臣以身行之使天下曉然皆知事之當然而非朝廷有
所靳惜則誰不信伏昔治平熈寧之間因時立政凡改
官者自三嵗而為四嵗任子者自一嵗一人而為三嵗
一人自三嵗一人而為六嵗一人宗室自&KR0221;免以上漸
殺㤙禮天下晏然莫以為言此則今日之成法也臣等
<pb:KR4d0082_WYG_042-12b>
伏乞檢㑹寳元慶歴嘉祐故事於本部置司選擇近臣
共議其事嚴正近限責以實效法度一成數嵗之後費
用有節府庫漸充傳之無窮久而不弊則其於聖徳實
非小補也臣等愚拙不能修眀職業以廣財賦冐昧獻
言罪當萬死取進止
　貼黄勘㑹頃降朝㫖令本部裁减浮費前後所减三
　十餘事率皆浮費之小者然所减已約及二十餘萬
　貫不為無補今若事無大小並量行參酌裁損其為
<pb:KR4d0082_WYG_042-13a>
　利必大伏乞聖慈早賜施行
　　　論矦偁少欠酒課以抵當子利充填劄子
臣竊見今月二十二日敕滑州韋城縣百姓矦偁少欠
酒務課利等錢特許將子利並充欠數已拘收抵當契
書依舊在官仍許納錢收贖所欠課利等錢與均作七
年送納仍免差人監催餘人不得援例臣竊以民間欠
負合催合放皆有條法上下共守凡有寛貸皆先經户
部勘當於法無礙然後施行未有如矦偁之比直自朝
<pb:KR4d0082_WYG_042-13b>
廷批下聖㫖更不問條法可否一面行下仍令衆人不
得援例者本部官吏皆竊疑怪不敢奉行深恐此令一
行應干欠負之家皆懐不平之意已具狀申尚書省乞
朝廷裁酌施行去訖臣竊聞侯偁係皇太妃親戚二聖
篤於恩愛特為降此指揮踈賤之臣不當更有論奏
然臣職在右曹専掌坊塲法度祖宗條約當與天下共
之不宜以宮禁之私輒有撓敗臣恐此門一啟宫中遞
相扳援其漸可畏臣若失職不舉其罪大矣竊惟皇太
<pb:KR4d0082_WYG_042-14a>
妃供養二宮動循禮法外廷雖踈未聞有過差之事今
侯偁所欠不過萬數千緍耳若以私親之故出捐金帛
以濟其急下足以存骨肉之㤙上足以全祖宗之法天
下傳誦無復間言公法既完國勢増重其於太妃盛徳
亦非小補也臣不勝區區守法愛君之心欲乞追還前
命使天下眀知朝廷不以私愛害公義干冐鈇鉞俯伏
待罪取進止
　貼黄契勘人户承買塲務如有拖欠官錢已拘收抵
<pb:KR4d0082_WYG_042-14b>
　當在官其所收子利自合納官兼拘收抵當亦合依
　條出賣今所降聖㫖有此違礙
　　　再論裁損浮費劄子
臣等近奉敇裁減冗費上自宗室貴近下至官曹胥吏
旁及宮室械器凡無益過多之用皆得量事裁減唯獨
宮掖浮費名件不少有司不得盡見未敢輙議竊見近
降詔書以方將裁損入流以清取士之路遂命今後每
遇聖節大禮生辰太皇太后皇太后皇太妃所得㤙澤
<pb:KR4d0082_WYG_042-15a>
並四分減一欲以身先天下詔書既出中外臣庻皆知
聖眀以私徇公至有感激流涕者臣等仰測聖意克已
為人無所不可其欲裁損宮掖浮費與裁損私門㤙澤
何異然而至今未見施行者葢有司失於建眀則臣等
之罪也謹按寳元二年嘗命近臣詳定裁損冗費時諌
官韓琦建言請令三司取入内内侍省并御藥院内東
門司先朝及今来賜予支費之目比附酌中減省其無
名者一切罷去時有詔禁中支費只令入内内侍省御
<pb:KR4d0082_WYG_042-15b>
藥院内東門司相度減省報詳定所其臣僚支賜即許
㑹問入内内侍省等處施行及慶厯元年又詔入内内
侍省等處取先帝時帳籍比較近年内中用度之數以
聞是時所損浮費數目極多為益不細臣等欲乞陛下
推廣前日減省㤙澤已行之心仰法寳元慶厯祖宗已
試之效使天下眀知陛下節用裕民自宮禁始則凡有
裁損誰不心服臣等不勝區區干犯鈇鉞取進止
　翰林學士論時事八首
<pb:KR4d0082_WYG_042-16a>
　　　論黄河必非東决劄子(元祐四年八/月初十日上)
臣去嵗領户部右曹以財賦不足而開河之議不决河
北費用不貲曽三上章論河流西行已成河道而孫村
以東故道髙仰勢决難行是時大臣之議多謂故道可
開西流可塞朝廷因遣范百禄趙君錫親行相度以人
情論之符合大臣則易為言違背大臣則難為説而百
禄等既還皆謂故道不可開而西流不可塞何者地形
髙下可指而知水性避髙趨下可以一言而决故百禄
<pb:KR4d0082_WYG_042-16b>
等不敢䝉昧朝廷希合權要效其成説而致之陛下陛
下亦知其言眀白信而行之中外公議皆以為當今自
夏秋之交暑雨頻併河流暴漲出崖由孫村東行以理
言之盖河上每嵗常事耳而都水監勾當公事李偉與
河埽使臣因此張皇申報以分水為名欲因發囘河之
議都水監從而和之亦以僥倖欲成囘河之役臣竊以
為此輩類多小人不知逺慮河若安流則無以興起功
役功役不起則此軰差遣請受不可僥求惟有河事一
<pb:KR4d0082_WYG_042-17a>
興則求無不可而况大臣以其符合已説樂聞其事乎
臣竊聞見今河道西行孫村側左大約入地二丈以来
而見今申報漲水岀崖由新開口地東入孫村不過六
七尺欲因六七尺漲水而奪入地二丈河身雖三尺童子
知其難矣然朝廷遂為之遣都水使者興兵功開河道
進鋸牙欲約之使東今方河水盛漲其西行河道若不
斷流則遏之東行實同兒戯昔鯀堙洪水汩陳五行逆
天地髙下之性九載而功不成鯀以殛死今一河雖小
<pb:KR4d0082_WYG_042-17b>
而河朔百萬生靈安危所係柰何不計利害而輕動之
哉臣願陛下急命有司且徐觀水勢所向依累年漲
水舊例因其東溢引入故道以舒北京朝夕之憂其故道
堤坊壊缺之處畧加修完免其決溢而已至於開河進
約等事一切不得興功仍不許奏辟官吏調發夫役候
河勢稍定然後議之不過一月之後漲水既落則西流
之勢決無移理而羣小妄説不攻自破矣若不待水勢
稍定倉猝之間即行應副大役一起小人既得差遣請
<pb:KR4d0082_WYG_042-18a>
受因縁生事勢難禁止則河北之患有不可知者矣臣
兄軾前在經筵因論黄河等事為衆人所疾迹不自安
遂求引避臣今出位而言正與兄軾無異然不忍朝廷
莫大之害而舉朝臣僚懲創前事無有一人為陛下言
者是以不能自已狂愚率易伏俟誅譴取進止
　貼黄訪聞孫村出崖漲水今已斷流河上官吏未肯
　奏知朝廷臣乞特降聖㫖差不干碍官司體量聞奏
　　　乞罷修河司劄子(元祐五年二/月十三日上)
<pb:KR4d0082_WYG_042-18b>
臣於去年嘗再具劄子論黄河漲水於孫村出崖東流
本非東決而呉安持李偉等附㑹大臣欺罔朝聽欲囙
此塞斷北流東復故道差官調夫於今年春首興起大
役臣竊疾之是以不避煩瀆越職獻言以為河北生靈
連嵗灾傷不宜輕有舉動乞陛下斷之於心力止其事
是時大臣固執前議天聽髙逺言不能囘臣尋被命出
使契丹道過河北見州縣官吏訪以河事皆以目相視
不敢正言及今年正月還自敵中所過吏民方舉手相
<pb:KR4d0082_WYG_042-19a>
慶皆言近有朝㫖罷囘河大役命下之日北京之人驩
呼鼓舞以為二聖眀見千里之外雖或巧為障蔽而天
日所照卒無能為惟減水河役遷延不止耗蠧之事十
存四五民間竊議意大臣業已為此勢難遽囘既為聖
鑒所臨要當迤邐盡罷今月六日果䝉聖㫖以旱灾為
名權罷修黄河候今秋取㫖大臣覆奏盡罷黄河東北
流及諸河功役民方憂旱皇皇之際聞命踴躍實荷聖
㤙然臣竊詳聖㫖不謂減水河必不可開而託名旱灾
<pb:KR4d0082_WYG_042-19b>
曲全大臣不欲眀指其過而大臣復請遍罷諸河以葢
獨罷減水之迹上下相䝉體實未便何者北流堤坊積
嵗不治近来南宮宗城等處決溢皆由堤坊怯薄夏秋
水漲勢不能支都水官吏竊幸其事因以為囘河減水
之説既不依常理興功貼築甚者又大計閉塞决口功
料以形比孫村囘河之費意謂彼此費用相若則孫村
之役不為過當由此北流之患漫不禁止臣昨過瀛深
洺等州界吏民皆言今年若不治堤數州之民受害尤
<pb:KR4d0082_WYG_042-20a>
甚至於東流故道地勢積髙必不可復所開減水河雖
不開掘每嵗漲水必由此行嵗嵗淤髙徃事可騐縱復
開掘深廣河淤一上勢不復存於此施功顯是枉費國
力而捨彼為此欺罔可知然臣之所憂非特在此何者
河流之不可復東若使上下誠有不知悞興大役雖傷
財害民為患不小而事有過誤於君臣之間逆順之際
未為大不便也今者大臣之議違衆悖理决不可為而
恊力主張膠固為一去嵗所罷今嵗復行順之者任用
<pb:KR4d0082_WYG_042-20b>
違之者斥去雖被聖㫖猶復遷就以便其私陛下之言
上合天意下合民心因水之性功力易就天語激切中
外聞者或至泣下而大臣奉行不得其半由此觀之則
是大臣所欲雖害物而必行陛下所為雖利民而不聴
至於委曲囘避巧為之説僅乃得行君權已奪國勢倒
植臣所謂君臣之間逆順之際大不便者此事是也董
仲舒有言尊其所聞則髙眀矣行其所知則光大矣今
陛下既得其所聞知然未能尊而行之臣恐羣臣顧望
<pb:KR4d0082_WYG_042-21a>
有不為陛下用者矣故臣願陛下有所不知知之必行
有所不行行之必盡黄河既不可復囘則先罷修河司
只令河北轉運司盡將一道兵功修貼北流堤岸罷呉
安持李偉都水監差遣正其欺罔之罪使天下曉然知
聖意所在如此施行不獨河事就緒天下臣庻自此不
敢以虚誑欺朝廷弊事庻㡬漸去矣臣待罪翰苑身無
言責冐昧納忠譏訶貴近罪合萬死然念頃自初任知
縣䝉二聖非次㧞擢首尾五年叨在禁近㤙徳深重羣
<pb:KR4d0082_WYG_042-21b>
臣少比臣而不言天下無敢言者矣斧鉞之誅所不敢
避取進止
　貼黄訪聞修河司承受内臣鄭居簡近為黄河故道
　不可復行不敢虚占本職請受乞先罷任已䝉朝廷
　允許以此觀之顯是修河司不消復存其呉安持李
　偉尚自貪禄怙權未即引去伏乞早賜罷免所有修
　河司見管職事即乞依去年正月二十八日已降指
　揮令河北轉運司結絶
<pb:KR4d0082_WYG_042-22a>
　訪聞修河司妄舉大役畧無所益而費用錢糧物料
　萬數不少河北灾傷之後極不易應副縦是封樁錢
　物亦出自民力深可痛惜臣欲乞委河北提轉不干
　碍官具前後所費用過數目結罪保眀聞奏所貴朝
　廷上下具知蠹害之實今後慎於興作
　北使還論北邊事劄子五道
　　　一論北朝所見於朝廷不便事
臣等近奉使出疆見北界兩事於中朝極為不便謹具
<pb:KR4d0082_WYG_042-22b>
條列如後
　一本朝民間開版印行文字臣等竊料北界無所不
　　有臣等初至燕京副留守邢希古相接送令引接
　　殿侍元幸傳語臣轍云令兄内翰(謂臣/兄軾)眉山集已
　　到此多時内翰何不印行文集亦使流傳至此及
　　至中京度支使鄭顓押晏為臣轍言先臣洵所為
　　文字中事迹頗能盡其委曲及至帳前館伴王師
　　儒謂臣轍聞常服伏苓欲乞其方葢臣轍嘗作服
<pb:KR4d0082_WYG_042-23a>
　　伏苓賦必此賦亦已到北界故也臣等因此料本
　　朝印本文字多已流傳在彼其間臣僚章疏及士
　　子䇿論言朝廷得失軍國利害葢不為少兼小民
　　愚陋惟利是視印行戯褻之語無所不至若使盡
　　得流傳北界上則洩漏機宻下則取笑&KR0311;敵皆極
　　不便訪聞此等文字販入塞外其利十倍人情嗜
　　利雖重為賞罰亦不能禁惟是禁民不得擅開板
　　印行文字令民間每欲開板先具本申所屬州為
<pb:KR4d0082_WYG_042-23b>
　　選有文學官二員據文字多少立限㸔詳定奪不
　　犯上件事節方得開行仍重立擅開及㸔詳不實
　　之禁其今日前已開本仍委官定奪有渉上件事
　　節並令破板毁棄(如一集中有犯只毁所犯之文/不必毁全集㸔詳不實亦凖前)
　　(法/)如此庻㡬此弊可息也
　一臣等竊見北界别無錢幣公私交易並使本朝銅
　　錢㳂邊禁錢條法雖極深重而利之所在勢無由
　　止本朝每嵗鑄錢以百萬計而所在常患錢少葢
<pb:KR4d0082_WYG_042-24a>
　　散入四夷勢當爾也謹按河北河東陜西三路土
　　皆産鐵見今陜西鑄折二鐵錢萬數極多與銅錢
　　並行而民間輕賤鐵錢鐵錢十五僅能比銅錢十
　　而官用鐵錢與銅錢等縁此解鹽鈔法久逺必敗
　　河東雖有小鐵錢然數目極少河北一路未嘗鼓
　　鑄臣等嘗聞議者謂可於三路並鑄鐵錢而行使
　　之地止於極邊諸州極邊見在銅錢並以鐵錢兊
　　換般入裏州軍如此則雖不禁錢出外界而其弊
<pb:KR4d0082_WYG_042-24b>
　　自止矣伏乞下户部令遍問三路提轉安撫司詳
　　講利害如無窒碍乞早賜施行惟河東路極邊數
　　郡訪聞每嵗秋成必假銅錢於北界人户收糴乞
　　令相度若以紬絹優與折博有無不可此計若行
　　為利不小
　　　二論北朝政事大畧
臣等近奏敕差充北朝皇帝生辰國信使尋已具語録
進呈訖然於北朝所見事體亦有語録不能盡者恐朝
<pb:KR4d0082_WYG_042-25a>
廷不可不知謹具三事條列如左
　一北朝皇帝年顔見今六十以来然舉止輕徤飲㗖
　　不衰在位既乆頗知利害與朝廷和好年深蕃漢
　　人户休養生息人人安居不樂戰鬭加以其孫燕
　　王㓜弱頃年契丹大臣誅殺其父常有求報之心
　　故欲依倚漢人託附本朝為自固之計雖北界小
　　民亦能道此臣等過界後見其臣僚年髙曉事如
　　接伴耶律恭燕京三司使王經副留守邢希古中
<pb:KR4d0082_WYG_042-25b>
　　京度支使鄭顓之流皆言及和好咨嗟嘆息以為
　　自古所未有又稱道北朝皇帝所以管待南使之
　　意極厚有接伴臣等都管一人未到帳下除翰林
　　副使送伴副使王可離帳下不數日除三司副使
　　皆言縁接伴南使之勞以此觀之北朝皇帝若且
　　無恙北邊可保無事惟其孫燕王骨氣凡弱瞻視
　　不正不逮其祖雖心似向漢未知得志之後能彈
　　壓蕃漢保其禄位否耳
<pb:KR4d0082_WYG_042-26a>
　一北朝之政寛契丹虐燕人葢已舊矣然臣等訪聞
　　山前諸州祗候公人止是小民爭鬬殺傷之獄則
　　有此弊至於燕人彊家富族似不至如此契丹之人
　　每冬月多避寒於燕地收放住坐亦止在天荒地
　　上不敢侵犯税土兼賦役頗輕漢人亦易於供應
　　惟是每有急速調發之政即遣天使帶銀牌於漢
　　户須索縣吏動遭鞭箠富家多被强取玉帛子女
　　不敢愛惜燕人最以為苦兼法令不眀受賕鬻獄
<pb:KR4d0082_WYG_042-26b>
　　習以為常此葢北方之常俗若其朝廷郡縣盖亦
　　粗有法度上下維持未有離析之勢也
　一北朝皇帝好佛法能自講其書每夏季輒㑹諸京
　　僧徒及其羣臣執經親講所在修盖寺院度僧甚
　　衆因此僧徒縱恣放債營利侵奪小民民心甚苦
　　之然契丹之人縁此誦經念佛殺心稍悛此盖北
　　界之巨蠧而中朝之利也
右謹録奏聞乞賜省閲亦足以見隣國向背得失情状
<pb:KR4d0082_WYG_042-27a>
取進止
　　　三乞罷人從内親從官
臣等近奉使北朝竊見每畨人從内各有親從官二人
充牽櫳官訪聞自前牽櫳官並只是宣武長行不差親
從官止於近嵗始行差充縁親從官多係市井小人既
差入國自謂得以伺察上下入界之後恣情妄作都轄
以下望風畏避不敢誰何雖於使副亦多蹇傲北人窺
見於體不便昨来左畨有李寔一名見作過犯已送雄
<pb:KR4d0082_WYG_042-27b>
州枷勘施行縁選差使副責任不輕謂不須旁令小人
更加伺察况已有譯語殿侍别具語録足以闗防欲乞
令後遣使其牽櫳官依舊只差宣武長行更不差親從
官取進止
　　　四乞隨行差常用大車
臣等近奉使北朝每畨於車營務差到車六兩般載官
司合用諸物其車多是低小脆惡纔行一兩程即致損
壊㳂路不輟修完僅能到得雄州極為不便葢為國信
<pb:KR4d0082_WYG_042-28a>
内有鞍轡等匣舊例不得使常用大車須得别凖備此
車専充入國既居常不使風雨暴露積乆損爛臨時
差撥但取數足致有此弊竊見每嵗接送伴北使只使
常用大車頗極牢壯今若令入國亦只選差常用大車
四乘令勾當使臣等自辦簟竹於車箱前後夾縛安置
諸匣别無不便免使㳂路修車煩擾州縣極為穩便取進
止
　　　五乞立差馬及駞日限
<pb:KR4d0082_WYG_042-28b>
臣等近奉使北朝竊見一行所用馬及橐駞並於太僕
寺及駞坊差撥撿㑹條貫俱未有差撥日限由此妨監
公人例於使副臨起發日然後差撥盖逐坊監多有病
患駞馬本處避見倒死科較利在臨時差撥葢逐坊監
多有病患駞馬本處避見倒死退換以此入界之後經
渉苦寒嶮逺多致倒死有誤使事欲乞今後所差入國
駞馬並於起發半月以前差定仍即時闗報使副令㸔
騐㨂擇取進止
<pb:KR4d0082_WYG_042-29a>
　　　為旱乞罷五月朔朝㑹劄子(元祐五/年四月)
臣伏見去冬無雪今歲春夏時雨絶少二麥不收秋種
未入旱勢闊逺嵗事可慮伏惟太皇太后陛下皇帝陛
下聖心焦勞請禱備至發倉粟留上供米以救飢饉苟
可利民無所愛惜而天意未囘旱氣日甚臣實憂之竊
惟古之眀君遇灾恐懼内既竭其誠心嗇用勸分以濟
民厄外必避殿減膳廣求直言以答天意今二聖既勤
其内而外事未修五月之旦將御文徳朝羣臣臣恐九
<pb:KR4d0082_WYG_042-29b>
重之秘憂懼之實民莫得知徒見陛下晏然坐朝臨御
大衆民愚無知或謂陛下不畏天災不䘏民瘼人心一疑
天意弗順以此救旱所損大矣臣愚伏願陛下舉行祖
宗故事眀詔有司罷朔㑹避正殿損常膳令百官吏民
皆得上封事指陳時政闕失如此施行雖未得雨而人
知陛下寅畏天戒不吝改過羣情悦伏神亦將助以此
救旱非小補也近日執政大臣雖曽奏乞解罷職任以
答天變而所請未力無益於事今若陛下既自引咎則
<pb:KR4d0082_WYG_042-30a>
大臣勢難獨止雖未可遽從若且例降一官竢得雨而
復君臣恊心灾庻可止臣備位禁林心有所見不敢緘
黙或加采納乞不出臣此章只作聖意行下於體尤便
取進止
　
　
　
　
<pb:KR4d0082_WYG_042-30b>
　
　
　
　
　
　
　
　欒城集巻四十二

<pb:KR4d0082_WYG_043-1a>
欽定四庫全書
　欒城集巻四十三
　　　　　　　　　　　　　宋　蘇轍　撰
　御史中丞論時事一十二首
　　乞舉御史劄子
臣以空疎備位執法當得僚佐以助不逮竊見兩院御
史止三人而兩人辭免未入不獨言者寡少於朝廷得
失有所不盡而六察所治事務至煩力有不及則百司
<pb:KR4d0082_WYG_043-1b>
怠廢頃者員缺不補動經歲月衆論莫不疑怪臣竊見
唐制臺官皆大夫中丞自辟有不由此除授敕命雖行
皆拒而不納至本朝雖稍損其舊然亦必令本臺與兩
制分舉而人才自擇其可者用之初無執政用人之法
也然人才之難非獨今日故自唐太宗以來兼設監察
裏行以待資淺之士而祖宗舊制亦許用京朝官知縣
以上立法稍寛易於應格近日舉法須得實厯通判一考
人物衰少莫甚於今而獨於言事官重為艱阻實未允
<pb:KR4d0082_WYG_043-2a>
當臣頃在内外制見每有詔下同列相視患無合格可
舉之人所舉既上又多不用却於前任臺官中推擇任
使雖云舊人不免出自執政所可殊失祖宗博舉之意
臣今欲乞並詔本臺及兩制依放舊制舉升朝官初任
通判以上或第二任知縣(通判以上及知/縣人所舉各半)從聖意選擇
補足見闕仍依舊置監察裏行所貴祖宗選任臺官舊
法不至隳壊而綱紀之地易於得人亦免遺曠取進止
　　薦吕陶吳安詩劄子
<pb:KR4d0082_WYG_043-2b>
臣今月二十四日面奏司馬康久病諫官闕人乞早賜
選擇除授尋奉聖㫖只為難得人臣退而思之知人之
難莫如巳試之騐竊見前在司諫吕陶右司諫吳安詩
昔任言責知無不言雖各曾罷去並不縁過惡同時臺
諫已斥復用者迨今已遍惟陶以言韓維不公韓氏黨
與强盛為衆所疾安詩以言王讜進用不當讜連姻權
勢無由復進質之公議皆謂不平若䝉聖恩還付舊職
俾得盡心圖報必有可觀方今臺諫並闕臣雖備位執
<pb:KR4d0082_WYG_043-3a>
法才短無助深恐言職曠弛無補聖明謹采衆論冒昧
塵獻乞更加採察特賜録用不勝幸甚取進止
　　乞罷熙河修質孤勝如等寨劄子
臣伏見西夏輕狡屢臣屢叛為患莫測昨與延安商量
地界遷延不决捨歸本國招之不至邊人之議始謂地
界自此不可復議而坤成賀使亦不當至矣今者天誘
其衷使者既巳及境而地界復議如故方其未遽告絶
招懷之計猶可復施此實中國之利也然臣恐朝廷忽
<pb:KR4d0082_WYG_043-3b>
而不慮不於今日窮究端由窒其釁隙必竢邊患既起
而後圖之則無及矣臣聞熙河近日創修質孤勝如二
堡侵奪夏人御莊良田又於蘭州以北過河二十里議
築堡寨以廣斥堠夏人因此猜貳不受約束其怨毒邊
吏不信朝廷不言可見矣徒以歳賜至厚和市至優是
以勉修臣節其實非徳我也使之稍有便利豈肯帖然
不作過哉何者中國既失大信則夷人不可復責故也
臣竊惟朝廷之於西夏棄捐金帛割裂疆土一無所愛
<pb:KR4d0082_WYG_043-4a>
者累年於兹矣而熙河帥臣與其將吏不原朝廷之心
徼求尺寸之利妄覬功賞以害國事深可疾也頃年熙
河築西關城聲言次築龕谷鬼章疑懼遂舉大兵攻擾
一路瘡痍至今未復今既城質孤勝如其勢必及龕谷
夏人驚疑正與鬼章事同由此言之則曲在熈河非夏
人之罪也夫蘭州之為患所從來逺矣昔先帝分遣諸
將入界李憲當取靈武畏怯不敢深入遂以此州塞責
自是以來築城聚兵完械積粟勞費天下動以千萬為
<pb:KR4d0082_WYG_043-4b>
計議者患之久矣好事之臣因此講求遺利以為金城
本漢屯田舊地田極膏腴水可灌溉不患無食患在不
耕不患不耕患無保障凡西關龕谷質孤勝如與過河
築城皆所以為堡障也從來熙河遣兵侵耕此地皆為
夏人所殺况於築堡致冦無疑而朝廷恬不為怪坐視
邊釁之啓深可惜也夫蘭州不耕信為遺利矣若使夏
人背叛則其為患比之不耕蘭州何翅百倍故臣以為
朝廷當權利害之重輕有所取捨况蘭州頃自邊患稍
<pb:KR4d0082_WYG_043-5a>
息物價漸平比之用兵之時何止三分之一若能忍此
勞費磨以歲月徐觀間隙竢夏人微弱决不敢爭乃議修
築如此施行似為得策臣不知邊臣何苦而為此怱怱
也昔唐明皇欲取吐蕃石堡城隴右節度使王忠嗣名
將也以為頓兵堅城費士數萬然後可圖恐所得不醻
所失請厲兵馬待釁取之帝意不快忠嗣由此得罪其
後帝使哥舒翰攻拔之雖開屯田獲軍實不為無補而
士卒死亡畧盡皆如忠嗣之言唐史以為深戒此則今
<pb:KR4d0082_WYG_043-5b>
日之龜鑒也若朝廷不用臣言臣料夏人久必復叛用
兵之後不免招來其為勞恥必甚今日敵人强梁則畏
之敵人柔伏則陵之恐非大國之體也惟陛下留神省
察取進止
　貼黄臣聞朝廷欲遣孫路以㸃檢弓箭手為名因商
　量熙河界至臣觀孫路昔在熙河隨李憲等造作邊
　事由此䝉朝廷擢用深恐路狃習前事不以夏人逆
　順利害為心而妄圖蘭州小利以失國家大計伏乞
<pb:KR4d0082_WYG_043-6a>
　明賜戒敕若因界至生事别致夏人失和勞民蠧國
　罪在不赦
　　薦林豫劄子
臣竊見天下久安士久不試才者無以自見緩急之際
朝廷不知所用昔漢丞相王嘉憂世乏人嘗上書言前
蘇令起為盜欲遣大夫問狀時見大夫無可使者召盩
厔令尹逢拜諫大夫遣之今諸大夫有材能者甚少宜
畜養可成就者則士赴難不愛其死臨事倉卒乃求非
<pb:KR4d0082_WYG_043-6b>
所以明朝廷也臣以不才竊位以為侍從近臣誠及今
閒暇各舉所知朝廷得以稍加優異則緩急宜有所補
臣竊見右通直郎林豫吏幹强敏長於應變所至可紀
初任泉州惠安尉以選捕獲尤溪强劫賊二十四人䝉
恩轉三官次任簽書亳州判官復以選捕楚州漣水羣
盜又獲三十八人累减六年磨勘仍不依名次指射差
遣觀其措置方畧頗得古人用兵之意若䝉朝廷拔擢
更加試用宜有可觀今世智䇿之士不可多得若令吏
<pb:KR4d0082_WYG_043-7a>
部隨例注授碌碌於外異日欲有使令不若素養之為
善也臣不勝區區採擇衆善以補萬一取進止
　　乞分别邪正劄子
臣竊見元祐以來朝廷改更弊事屛逐羣枉上有忠厚
之政下無聚斂之怨天下雖未大治而經今五年中外
帖然莫以為非者惟姦邪失職居外日夜窺伺便利規
求復進不免百端游説動摇貴近臣愚竊深憂之若陛
下不察其實大臣惑其邪説遂使忠邪雜進於朝以示
<pb:KR4d0082_WYG_043-7b>
廣大無所不容之意則氷炭同處必至交爭薰蕕共器
久當遺臭朝廷之患自此始矣昔聖人作易内陽外陰
内君子外小人則謂之泰内陰外陽内小人外君子則
謂之否葢小人不可使在朝廷自古而然矣但當置之
於外每加安存使無失其所不至忿恨無聊謀害君子
則泰卦之本意也昔東晉桓溫之亂諸桓親黨布滿中
外及溫死謝安代之為政以三桓分涖三州彼此無怨
江左遂安故晉史稱安有經逺無競之美然臣竊謂謝
<pb:KR4d0082_WYG_043-8a>
安之於桓氏亦用之於外而巳未嘗引之於内與之共
政也向使安引桓氏而寘諸朝人懷異心各欲自行其
志則謝安將不能保其身而况安朝廷乎頃者一二大
臣專務含養小人為自便之計既小人内有所至故蔡
確邢恕之流敢出妄言以欺愚惑衆及確恕被罪有司
懲前之失凡在内臣僚例䝉摧沮盧秉何正臣皆身為
待制而明堂薦子止得選人蒲宗孟曽布所犯明有典
法而降官裭職唯恐不甚明立痕迹以示異同為朝廷
<pb:KR4d0082_WYG_043-8b>
斂怨此二者皆過矣故臣以為小人雖决不可任以腹
心至於牧守四方奔走庶事各隨所長無所偏廢寵禄
恩賜常使彼此如一無迹可指此朝廷之至計也近者
朝廷用鄧温伯為翰林承㫖而臺諫雜然進言指為邪
黨以謂小人必由此彚進臣常論溫伯之為人粗有文
藝無他大惡但性本柔弱委曲從人方王珪蔡確用事
則頤指如意及司馬光吕公著當國亦脂韋其間若以
其左右附麗無所損益遇便流轉緩急不可保信誠不
<pb:KR4d0082_WYG_043-9a>
為過也若謂其懷挾姦詐能首為亂階則甚矣葢臺諫
之言溫伯則過至為朝廷逺慮則未為過也故臣願陛
下謹守元祐之初政久而彌堅慎用左右之近臣毋雜
邪正至於在外臣子一以恩意待之使嫌隙無自而生
愛戴以忘其死則垂拱無為安意為善愈久而愈無患
矣臣不勝區區博采公議而效之左右伏乞宣諭大臣
共敦斯義勿謂不預改更之政輒懷異同之心如此而
後朝廷安矣取進止
<pb:KR4d0082_WYG_043-9b>
　　論執政生事劄子
臣聞宰相之任所以鎮妥中外安靖朝廷使百官皆得
任職賞罰各當其實人主垂拱無為以享承平之福此
真宰相職也臣竊見近者執政進擬鄧温伯為翰林學
士承㫖除命一下而中書舍人不肯撰詞給事中封還
詔書御史全臺兩省諫議皆力言其不可議論洶洶經
月不定而執政之意確然不囘温伯既仍舊就職而言
者並獲美遷質之公議皆不曉其故若謂執政誠是耶
<pb:KR4d0082_WYG_043-10a>
則給舍臺諫並係所選豈其皆非若以論者誠非耶則
不加黜責並獲優寵進退無據是以公議皆謂朝廷自
知其非但重於改作而已今者謗議未息又復進擬禮
部侍郎陸佃兵部侍郎趙彦若權本部尚書中書舍人
二人復相次封還陸佃之命臣竊惟此二事本非朝廷
急切之務勢須必行者也上既不出於人主下又不起
於有司皆由執政出意用人致此紛爭内則皇帝陛下
太皇太后陛下厭於煩言焦勞彌月下則侍從要司失
<pb:KR4d0082_WYG_043-10b>
其舊職綱紀廢壊至於賞罰顛倒頃所未聞臣不知為
政如此得為鎮妥中外安靖朝廷者乎頃者諸曹侍郎
闕人朝廷始擢用諸卿監為權侍郎葢以不權侍郎則
本曹公事闕官發遣如禮兵諸部事至簡少雖無侍郎
但責郎官亦自可了况侍郎既具而復權尚書此何説
也若謂侍郎久次當遷尚書臣不知尚書久次當遂遷
執政乎此則為人擇官而非為官擇人之意也臣待罪
執法竊慮聖意未經究察但見執政歴詆有司而自伸
<pb:KR4d0082_WYG_043-11a>
其意使羣臣無由自明今後更有如此等事無敢守法
為陛下明白是非者是以區區獻言不覺煩凟罪當萬
死取進止
　　論言事不當乞明行黜降劄子
臣聞孟子有言有官守者不得其職則去有言責者不
得其言則去故祖宗朝凡任臺諫言而見聴則居職言
而不用則黜罷理之必至前後悉然惟有去年臺諫論
囘河不當言既不從而言者皆獲美遷今年復論鄧温
<pb:KR4d0082_WYG_043-11b>
伯不可任翰林承㫖言既不效而言者亦並進職雖人
臣廹於朝命黽俛就職而中外觀望不知曲直所在為
損不細誠使朝廷偶有過舉聞善而改適足以增開
納之光其或言者論事不當據法罷免亦足以示進
退之公今者不辨是非一加進擢朝廷則負諱過便
私之毁臣下則被苟簡懷禄之非風俗漸成士節陵
替載之史册不為美事臣今待罪執法才力疲輭何
能發明然在職思憂不敢不勉若所言中理望陛下
<pb:KR4d0082_WYG_043-12a>
力賜主張行之無吝一有不當亦乞明加流&KR0481;以懲
妄言惟乞勿為隠忍包含之計使臣主俱受其謗不
勝幸甚取進止
　　再論分别邪正劄子
臣今月二十三日延和殿進呈劄子論君子小人不可並
處朝廷因復口陳其詳以凟天聽竊觀聖意類不以臣
言為非者然天威咫尺言詞廹遽有所不盡退伏思念
若使邪正並進皆得與聞國事此治亂之機而朝廷所以
<pb:KR4d0082_WYG_043-12b>
安危者也臣誤䝉聖恩典司邦憲臣而不言誰當救其失
者謹復稽之古今考之聖賢之格言莫不謂親近君子斥
遠小人則人主尊榮國家安樂疏外君子進任小人則人主
憂辱國家危殆此理之必然而非一人之私言也故孔子論
為邦則曰放鄭聲逺佞人子夏論舜之德則曰舉臯陶不仁者
逺論湯之徳則曰舉伊尹不仁者逺諸葛亮戒其君則
曰親賢臣逺小人此前漢所以興隆也親小人逺賢臣
此後漢所以傾頽也凡典册所載如此之類不可勝紀
<pb:KR4d0082_WYG_043-13a>
至於周易所論尤為詳宻皆以君子在内小人在外為
天地之常理小人在内君子在外為陰陽之逆節故一
陽在下其卦為復二陽在下其卦為臨陽雖未盛而居
中得地聖人知其有可進之道一陰在下其卦為姤二
陰在下其卦為遯陰雖未壯而聖人知其有可畏之漸
若夫居天地之正得陰陽之和者唯㤗而巳泰之為象
三陽在内三隂在外君子既得其位可以有為小人奠
居於外安而無怨故聖人名之曰泰泰之言安也言惟
<pb:KR4d0082_WYG_043-13b>
此可以久安也方泰之時若君子能保其位外安小人
使無失其所則天下之安未有艾也惟恐君子得位因
勢陵暴小人使之在外而不安則勢將必至反覆故泰
之九三則曰無平不陂無往不復竊惟聖人之戒深切
詳盡所以誨人者至矣獨未聞以小人在外憂其不悦
而引之於内以自遺患者也故臣前所上劄子亦以謂
小人雖决不可任以腹心至於牧守四方奔走庶務各
隨所長無所偏廢寵禄恩賜彼此如一無迹可指如此
<pb:KR4d0082_WYG_043-14a>
而巳若遂引而寘之於内是猶畏盜賊之欲得財而導
之於寢室知虎豹之欲食肉而開之以坰牧天下無此
理也且君子小人勢同氷炭同處必爭一爭之後小人
必勝君子必敗何者小人貪利忍恥擊之難去君子潔
身重義知道之不行必先引退故古語曰一薫一蕕十
年尚猶有臭葢謂此矣昔先皇帝以聰明聖智之資病
頽靡之俗將以綱紀四方追迹三代今觀其設意本非
漢唐之君所能髣髴也而一時臣佐不能將順聖徳造
<pb:KR4d0082_WYG_043-14b>
作諸法率皆民所不悦及二聖臨御因民所願取而更
之上下忻慰當此之際先朝用事之臣皆布列於朝自
知上逆天意下失民心徬徨踧踖若無所措朝廷雖不
斥逐其勢亦自不能復留矣尚賴二聖慈仁不加譴責
而宥之於外葢巳厚矣今者政令已孚事勢大定而議
者惑於浮説乃欲招而納之與之共事欲以此調亭其
黨臣謂此人若返豈肯徒然而已哉必將戕害正人漸
復舊事以快私忿人臣被禍葢不足言而臣所惜者祖
<pb:KR4d0082_WYG_043-15a>
宗朝廷也葢自熈寧以來小人執柄二十年矣建立黨
與布滿中外一旦失勢晞覬者多是以創造語言動揺
貴近脇之以禍誘之以利何所不至臣雖不聞其言而
槩可料矣聞者若又不加審察遽以為然豈不過甚矣
哉臣聞管仲治齊奪伯氏駢邑三百飯疏食沒齒無怨
言諸葛亮治蜀廢廖立李嚴為民徙之邊逺久而不召
及亮死二人皆垂泣思亮夫駢立嚴三人者皆齊蜀之
貴臣也管葛之所以能戮其貴臣而使之無怨者非有
<pb:KR4d0082_WYG_043-15b>
他也賞罰必公舉措必當國人皆知其所與之非私而
所奪之非怨故雖仇讎莫不歸心耳今臣竊觀朝廷用
捨施設之間其不合人心者尚不為少彼既中懷不悦
則其不服固宜今乃直欲招而納之以平其隙臣未見
其可也詩曰無競維人四方其訓之陛下誠以異同反
覆為憂惟當久任才性忠良識慮明審之士但得四五
人常在要地雖未及臯陶伊尹而不仁之人知自逺矣
故臣願陛下斷自聖心不為流言所惑毋使小人一進
<pb:KR4d0082_WYG_043-16a>
後有噬臍之悔則天下幸甚天下幸甚臣既待罪執法
若見用人之失理無不言言之不從理不徒止如此則
異同之迹亦復著明不若陛下早發英斷使彼此泯然
無迹可見之為善也臣受恩深重輒敢先事獻言罪合
萬死取進止
　　再論熙河邊事劄子
臣近以熙河帥臣范育與其將吏种誼种朴等妄興邊
事東侵夏國西挑青唐二難並起釁故莫測乞行責降
<pb:KR4d0082_WYG_043-16b>
至今未䝉施行臣已别具論奏臣竊復思念熙河邊釁
本由誼朴狂妄覬幸功賞今育雖已去而誼朴猶在新
除帥臣葉康直又復人才凡下以臣度之必不免觀望
朝廷為誼朴所使若不並行移降則熙河之患猝未可
知加以朝廷論議亦自不一臣請詳陳本末而陛下察
之昔先帝始開熙河本無蘭州初不為患及李憲違命
創築此城因言若無蘭州熈河决不可守自取蘭州又
巳十餘年今日欲築質孤勝如以侵夏國良田遂言若
<pb:KR4d0082_WYG_043-17a>
無質孤勝如蘭州亦不可守展轉生事類皆浮言葢以
邊防無事將吏安閑若不妄説事端無以邀求爵賞此
則邊人之常態而自古之通患也今若試加詰問理則
自窮何者二寨廣狹幾何所屯兵甲多少夏人若以重
兵掩襲其勢必難保全既克二城乗勝以擊蘭州則蘭
州之危何異昔日今朝廷不究其實而輕用其言以隳
大信夏國若因此不順外脩朝貢以收賜予之利内實
作過以收鹵獲之功臣恐二寨所得地利殊未足以償
<pb:KR4d0082_WYG_043-17b>
此臣所謂質孤勝如决不可城者由此故也昔先帝綏
御西蕃董氊老而無子趙醇忠其族子也先帝嘗遣苗
履多持金幣以醇忠見之是時聖意尚有在矣事既不
遂而董氊昬病遂為阿里骨所殺阿里骨本董氊之家
奴先亂其家次取其國董氊之臣如鬼章温溪心等皆
有不服之志此實一時之機會也是時朝廷若因機投
隙遣將出兵擁納醇忠則不世之功庶幾可立而一時
大臣不知出此遽以旄鉞寵綏簒奪之臣使得假中國
<pb:KR4d0082_WYG_043-18a>
爵命之重以役屬蕃部臣主之勢由此而堅然自是以
來頗亦外修臣節未顯背畔之迹而育等欲於此時復
舉前策葢已踈矣昔曹公既克張魯劉曄言於公曰公
既舉漢中蜀人望風破膽劉備得蜀日淺蜀人未恃也
誠因其傾而壓之蜀可傳檄而定若小緩之蜀人既定
據嶮守要不可犯矣公不從居七日聞蜀中震動公以
問曄曄曰今巳小定未可擊也夫機會一失七日之間
遂不可為今乃於數年之後追行前計亦足以見其暗
<pb:KR4d0082_WYG_043-18b>
於事機而不達兵勢矣臣聞种諤昔在先朝以輕脱詐
誕多敗少成常為先帝所薄今誼朴為人與諤無異誼
於頃歲偶以勁兵掩獲鬼章以此自負而西蕃懲於無
備久作隄防亦無可乘之勢况育自到任屢陳此計咫
尺蕃界誰則不知臣謂兵果出境必有不可知之憂矣
兼聞近日擅招青唐蕃部數以千計納之則本無朝㫖
未有住坐之處却之則於彼為畔必被屠戮之苦據此
專擅罪名不輕臣不曉朝廷曲加保庇其意安在若不
<pb:KR4d0082_WYG_043-19a>
並行責降臣恐朝廷之憂未有艾也借使阿里骨因此
怨叛結連夏人同病相䘏更出盗邊羽書交馳勝負未
决當此之時大臣相顧不敢任責而使聖君聖母憂勞
於帷幄之中雖食主議者之肉復何益乎臣所謂阿里
骨决不可取者由此故也凡此二事皆國家安危邊民
性命所係禍機之發間不旋踵故臣願陛下蚤發英斷
黜此三人外則使異域知此狂謀本非聖意易以招懷
内則使邊臣知賞罰尚存不敢妄作此當今所宜速行
<pb:KR4d0082_WYG_043-19b>
者也然臣尚謂熈河遭此破壞彼此相疑却欲招納令
就平帖非得良帥未易安也臣觀葉康直之為人深恐
未足倚仗何者康直頃縁權貴所薦節制秦鳯秦鳯邊
面至狹號為無事而康直於前年冬無故展修甘谷城
致令夏國大兵壓境兵役巳集康直恐懼不敢興功妄
以地凍請於朝廷役既不成夏兵乃去既無將帥靖重
之畧而當熙河揺動之秋臣恐陛下西顧之憂未可弭
也要須徙置他路更命熟事老將以領熙河仍特賜戒
<pb:KR4d0082_WYG_043-20a>
敕使知朝廷懐柔逺人不求小利之意如此而邊患庶
幾少息矣取進止
　貼黄葉康直頃歲差知秦州中書舍人曽肇諫議大
　夫鮮于侁皆言康直昨因兵興調發芻粮一路騷然
　及合兒男掘取窖藏斛㪷貨賣及建言欲由涇原路
　入界和雇車乗人夫為知永興軍吕大防所奏有違
　詔敕先帝欲深寘於法康直素事李憲憲營救得免
　按其為人如此今熙河方反側未安而付之此人中
<pb:KR4d0082_WYG_043-20b>
　外知其不可也
　种朴昔因永樂覆師之後父諤權領延安之日與其
　親威徐勲矯為諤奏妄自保明勞效仍邀取諸將賂
　遺并奏其功先帝覺其姦詐欲加極典既而釋之並
　特降官落職停替諤因此憂恚發病至死狂妄如此
　若不加貶責臣恐熙河終未寧靖也
　　再論舉臺官劄子
右臣等近准尚書省劄子勘會御史中丞蘓轍侍御史
<pb:KR4d0082_WYG_043-21a>
孫升同舉到監察御史貳員内壹員不曽實歴通判不
應條壹員與執政官礙親七月八日三省同奉聖㫖令
蘇轍孫升同别舉官二員聞奏者檢會元祐三年六月
九日尚書省劄子三省同奉聖㫖左右司諫左右正言
殿中侍御史監察御史並用升朝官通判資序實歴一
年以上人舉官准此臣等竊見後來所用諫官如吳安
詩劉唐老司馬康三人並非實歴通判之人縁上件所
降朝㫖係諫官御史並用實歴通判一年即無分别今
<pb:KR4d0082_WYG_043-21b>
來人才難得之際若臺官獨拘苛法必至闕官况自立
法以來前後本臺及兩制官並不曽舉到實歴通判可
用一人以塞明詔足見此法難以久行伏乞特依近用
諫官體例於臣等前來所舉人中選擇除用免致言事
之官久闕不補於體不便謹録奏聞伏候勑㫖
　　三論熈河邊事劄子
臣近論奏范育以措置邊事乖方召還為户部侍郎賞
罰倒置乞行責降仍乞罷种誼种朴本路差遣更擇熙
<pb:KR4d0082_WYG_043-22a>
河帥臣使之懷柔異類謹修邊備雖䝉聖㫖罷育户部
而使還領熙河其於邊事一皆如故臣方以為憂旋聞
質孤勝如二寨近日已為夏人出兵平蕩臣本儒生不
習軍旅妄以人情揆度以為熙河創於見非守把之地
修築城寨理既不直必生邊患言未絶口而夏國之兵
既巳破城而歸矣臣謹案三寨雖昔嘗興置至元豐五
年並已廢罷與囉兀永樂等城無異今欲復行修築生
事致寇理在不疑而熙河諸將意欲侵奪良田收耕穫
<pb:KR4d0082_WYG_043-22b>
之利以守蘭州而不顧夏國爭占之害計其所得不補
所亡不待臣言事已可驗然臣竊謂夏國所遣坤成使
臣適至京師而國中遂敢舉兵攻城畧無所忌者意謂
築城之役曲在熙河雖朝廷之重亦必不敢無名苛留
其使故也邊計一失遂為仇敵所侮可勝歎哉如臣愚
見謂宜速擇良帥俾往綏靖一路至如聚粮添屯之類
亦必隨事應副以備不虞今育與誼朴猶在本路觀其
輕敵無謀貪功晞賞必更妄起事端以葢前失關陜之
<pb:KR4d0082_WYG_043-23a>
憂未可知也况育等欲納趙醇忠謀已宣露為阿里骨
所怨二難交至可無慮乎昔李徳裕議討劉楨同列有
異議者徳裕請曰有如不利臣請以死塞責今中外皆
謂守信固盟中國之利若大臣有欲專任育等不顧邊
患者臣願陛下以徳裕之請要之若能如此即用其計
事定之日按行賞罰則朝廷綱紀庶幾尚在取進止
　貼黄臣竊見朝廷久不明辨是非必行賞罰故羣臣
　輕易造事去年議囘黄河所費兵夫物料不可勝計
<pb:KR4d0082_WYG_043-23b>
　功卒不成而議者仍舊在職略無責問臣下習見朝
　廷刑政如此故敢輕造邊釁臣乞陛下以河事為戒
　與大臣熟議必令任責不辭然後舉事
　　三論分别邪正劄子
臣聞聖人之徳莫如至誠至誠之功存於不息有能推
至誠之心而加以不息之久則天地可動金石可移况
於斯人誰則不服臣伏見太皇太后陛下皇帝陛下隨
時弛張改革弊事因民所惡屏去小人天下本無異心
<pb:KR4d0082_WYG_043-24a>
羣黨自作浮議近者徳音一發衆心渙然正直有依人
知所嚮惟二聖勿移此意則天下誰敢不然衞多君子
而亂不生漢用汲黯而叛者寢茍存至誠不息之志自
是太平可久之功此實社稷之福天下之幸也然臣以
謂昔所柄任其徒實蕃布列中外豈免窺伺若朝廷施
設必當則此輩覬望自消昔田蚡為相所為貪鄙則竇
嬰灌夫睥睨宫禁僥倖有功諸葛亮治蜀行法廉平則
廖立李嚴雖流徙邊郡終身無怨此則保國寧人之要
<pb:KR4d0082_WYG_043-24b>
術自古聖賢之所共由者也臣竊見方今天下雖未大
治而祖宗綱紀具在州郡民物粗安若朝廷大臣正巳
平心無生事邀功之意因弊修法為安民靖國之術則
人心自定雖有異黨誰不歸心向者異同反覆之憂葢
亦不足慮矣但患朝廷舉事類不審詳曩者黄河北流
正得水性而水官穿鑿欲導之使東移下就髙汩五行
之理及陛下再遣官吏按視知不可為猶或固執不從
經今累歲囘河雖罷减水尚存遂使河朔生靈財力俱
<pb:KR4d0082_WYG_043-25a>
困今者西夏青唐外皆臣順朝廷招徠之厚惟恐失之
而熙河將吏創築二堡以侵其膏腴議納醇忠以奪其
節鉞功未可覬爭巳先形朝廷雖知其非終不明白處
置若遂養成邊隙關狹豈復安居如此二事則臣所謂
宜正巳平心無生事邀功之意者也昔嘉祐以前鄉差
衙前民間常有破産之患熙寧以後出賣坊塲以雇衙
前民間不復知有衙前之苦及元祐之初務於復舊一
例復差官收坊塲之錢民出衙前之費四方驚顧衆議
<pb:KR4d0082_WYG_043-25b>
沸騰尋知不可旋又復雇雇法有所未盡但當隨事修完
而去年之秋復行差法雖存雇法先許得差州縣官吏
利在起動人户以差役為便差法一行即時差足雇法
雖在誰復肯行臣頃奉使契丹道出河北官吏皆為臣
言豈朝廷欲將賣坊塲錢别作支費耶不然何故惜此
錢而不用殫民力以供官此聲四馳為損非細又熙寧
雇役之法三等人户並出役錢上户以家産髙强出錢
無藝下户昔不充役亦遣出錢故此二等人户不免咨
<pb:KR4d0082_WYG_043-26a>
怨至於中等昔既巳自差役今又出錢不多雇法之行
最為其便及元祐罷行雇法上下二等欣躍可知惟是
中等則反為害臣請且借畿内為比則其餘可知矣畿
縣中等之家大率歲出役錢三貫若經十年為錢三十
貫而巳今差役既行諸縣手力最為輕役農民仕官日
使百錢最為輕費然一歲之用已為三十六貫二年役
滿為費七十餘貫罷役而歸寛鄉得閑三年狹鄉不及
一歲以此較之則差役五年之費倍於雇役十年所供
<pb:KR4d0082_WYG_043-26b>
賦役所出多在中等如此安得民間不以今法為害而
熙寧為利乎然朝廷之法官户等六色役錢只得支雇
役人不及三年處州役而不及縣役寛剰役錢只得通
融隣路隣州而不得通融隣縣人户願出錢雇人充役
者只得自雇而官不為雇如此之類條目不便者非一
故天下皆思雇役而厭差役今五年矣如此二事則臣
所謂宜因弊修法為安民靖國之術者也臣以聞見淺
狹不能盡知當今得失然四事不去如臣等輩猶知其
<pb:KR4d0082_WYG_043-27a>
非而况於心懷異同志在反復幸國之失有以藉口者
乎臣恐如此四事彼巳黙識於心多造謗議待時而發
以揺撼衆聽矣伏乞宣喻執政事有失當改之勿疑法
或未完修之無倦茍民心既得則異議自消陛下端拱
以享承平大臣逡巡以安富貴海内䝉福上下所同所
有衙前差役二事臣方根究詳悉續具聞奏臣不勝區
區冒昧聖聴伏竢誅譴取進止
　
<pb:KR4d0082_WYG_043-27b>
　
　
　
　
　
　
　
　欒城集巻四十三

<pb:KR4d0082_WYG_044-1a>
欽定四庫全書
　欒城集巻四十四
　　　　　　　　　　　　　宋　蘇轍　撰
　御史中丞論時事十首
　　四論熙河邊事劄子
臣論范育种誼等不可留在熙河章三上矣而朝廷不
從臣亦言之不已不審陛下亦嘗察其故否臣初論育
措置邊事失當不合遷户部侍郎朝廷既追寢成命臣
<pb:KR4d0082_WYG_044-1b>
亦粗可以塞言責矣育知熙州誼知蘭州皆非今日之
命臣雖不言於臣執事非有害也而臣再三干凟聖聴
誠有説也方今太皇太后陛下聴政於帷幄之中皇帝
陛下育徳於恭黙之後欲以仁覆天下則有餘欲以武
服四夷則不足利在安靖不利作為而大臣欲聴育等
狂謀以興邊事使夏人由此失和兵難不解當此之時
欲相率持羽檄决計於簾前此臣所以寒心者一也元
祐以來朝廷懷柔夏人如恐不及地界之議將成而絶
<pb:KR4d0082_WYG_044-2a>
者屢矣頃者朝命許以二十里為界彼既忻然聴從而
熙河幸其聴從之間於四十里之外修築巳廢舊寨奪
其必爭膏腴之地版築未移戎馬即至而二城不守矣
今若不問枉直所在興忿恚之師為必取之計則關陜
兵禍漸不可知若自知不直雖不復爭而留育等守之
一則夏國懷疑終不信向二則育等狷憤恥功不遂妄
造事端以葢前失患終不弭况復育等既結阿里骨之
怨二隙交構勢尤可虞此臣所以寒心者二也非此二
<pb:KR4d0082_WYG_044-2b>
事憂患迫切育等瑣瑣臣肯屢以為言哉然臣所言於
育等三人亦止是各移降差遣及育作待制差緩數年
而已於其私計無多損也臣愚以謂方論國事宜且先
公後私以全大計不勝區區孤忠憂國再三干凟天聴
甘竢斧鉞取進止
　　論吏額不便二事劄子
臣頃於門下中書後省詳定吏額文字已具進呈後來
都省吏額房别加改定施行其間二事最為不便人情
<pb:KR4d0082_WYG_044-3a>
不悦是致六曹寺監吏人前後經御史臺論訴者不一
本臺亦曽為申請終未見果决行下臣既昔手綜其事
今又目覩所訴理難黙巳謹具條列如後
　一自官制以來六曹寺監吏額累經増添人溢於事
　　實為深弊臣既詳定既依先降指揮取逐司已行
　　兩月生事分定七等因其分釐以立人數然是時
　　逐司之吏僅三千人皆懼見沙汰不肯供具臣遂
　　稟白三省執政言事干衆人既懷疑懼文字必難
<pb:KR4d0082_WYG_044-3b>
　　取索雖或以朝廷威勢逼令盡供及至裁損必致
　　紛競於體不便不若且據事實立成定額竢將來
　　吏人年滿轉出或死亡事故更不補填及額而止
　　如此施行不過十年自當消盡雖稍似稽緩然見
　　在吏人知非身患必自安心極為穩便當時執政
　　率皆許諾遂於元祐二年十一月内具狀申尚書
　　省其畧曰今來㕘定吏額本欲稱事立額量力制
　　禄唯務人人效實事務相稱即非茍要裁損人額
<pb:KR4d0082_WYG_044-4a>
　　及减廩禄縱人額實有可損亦俟他日見闕不補
　　即非便於法行之日徑有减罷若非朝廷特降指
　　揮曉諭本意終恐人情不以為信致供報不實虚
　　陷罪名尋准當月九日尚書省劄子奉聖㫖依所
　　申臣等遂備坐出榜曉示逐司自此數月之間文
　　字齊足方得裁損成書却被吏額房違廢上件聖
　　㫖指揮將所减人數便行裁撥失此信令人情洶
　　洶又縁此任永壽等得騁其私意近下人吏惡為
<pb:KR4d0082_WYG_044-4b>
　　上名所壓者即為撥上名於他司(侍郎左選為下/名樂毅在吏額)
　　(房故為撥上名孔仲卿/等於考功之類是也)閑慢司分欲遷入要局者
　　即自寺監撥入省曹(於大理寺撥任永夀親情信/中立等十人入考功之類是)
　　(也/)任情紛亂弊倖百出由此舊人多被排斥以至
　　失所凡所訴説前狀巳具開陳下則衆口怨謗感
　　傷和氣上則朝廷失此大信今後雖有號令誰復
　　聴從臣今欲乞只依前件聖㫖將所損人額直候
　　他日見闕不補見在人數且依舊安存况尚書左
<pb:KR4d0082_WYG_044-5a>
　　選撥到兵部手分近巳准都省指揮發遣歸元來
　　去處伏乞檢會此例一體施行
　一六曹寺監吏人多係官制以前諸司名額其請受
　　多少及遷轉出職遲速髙下各各不同及官制後
　　來分𨽻逐司一司之中兼有舊日諸司之吏臣詳
　　定之日與衆官商量以謂若將舊日諸司之吏納
　　入今日逐司名額則其請受遷轉出職參差不齊
　　理難均一葢將逐司數種體例併為一法其勢非
<pb:KR4d0082_WYG_044-5b>
　　薄即厚非下即髙若不虧官必至虧私虧官則黙
　　而不言虧私則不免爭訴俱為不便况今舊司吏
　　人並權新額請受許從多給遷補出職皆依舊司
　　並有見行條貫若且依此法可以不勞而定及吏
　　額房創意改更務欲一例從新以顯勞效遂除見
　　理舊司遷轉巳補最上一等名目見理年選更無
　　遷轉職名之人即聴依舊條出職若就遷試補填
　　闕者令候降到新法施行所有依舊司遷補出職
<pb:KR4d0082_WYG_044-6a>
　　指揮更不行用切縁舊諸司吏人根源各别立法
　　不同不可槩以一法新法雖工止於一法而巳以
　　待新法吏人則可以待舊法吏人則不幸者必衆
　　求其無訟不可得矣見今刑部田舜賢等經臺理
　　訴勢必難抑欲乞止依後省所用舊條庶㡬便可
　　止絶
右臣聞孔子論為政之本欲去兵去食而存信曰自古
皆有死民無信不立今初議吏額羣吏疑懼陛下與二
<pb:KR4d0082_WYG_044-6b>
三大臣既令臣等明出牓示告以將來雖有所損直候
見闕不補聖㫖明白人謂信然競出所掌文案輸之有
司臣等賴之以立條例曽未逾歲書入他司凡有所損
即行裁撥棄置大信畧無顧惜此正先聖之所禁也兼
前件二事如後省所定皆人情所便極為易行如吏額
房所定皆人情所不便極為難守今棄易即難以昭詞
訴又政事之大失也伏乞聖慈速命有司改從其易以
安羣吏之志取進止
<pb:KR4d0082_WYG_044-7a>
　　乞差官權户部劄子
臣伏以户部財賦出入之地天下之劇曹而民之司命
也一日不治百日將亂今權尚書梁燾方辭免不出而
兩侍郎皆新除未到獨一韓宗道以刑部兼權則是平
日四人職事併在一人况刑部事繁宗道之入户部止
及半日而巳本部官吏自來日出視事幾至日沒而罷
今既無所統領郎官多相隨早出及議論不一凡事無
所取決以致文移壅滯囚禁稽留臣愚以謂方正官未
<pb:KR4d0082_WYG_044-7b>
到之間當更差一二人時暫權攝今學士給舍共有六
人職事稀簡宜擇詳熟吏事者俾權其職庶㡬財賦重
事不至曠廢取進止
　　三論舉臺官劄子
臣近准勑與孫升同舉監察御史二人尋准尚書省劄
子以一員不曽實歴通判令别舉官聞奏臣檢會元祐
三年六月八日聖㫖左右司諫左右正言殿中侍御史
監察御史並用升朝官通判資叙實歴一年以上人舉
<pb:KR4d0082_WYG_044-8a>
官凖此臣竊觀上條本為朝廷除授而設後來朝廷升
除諌官如呉安詩劉唐老司馬康三人皆未曽實歴遂
再奏乞比附施行尋又䝉尚書省劄子令依條别舉臣
退復思念豈以除諌官皆出聖意故得不依條法舉臺
官出於有司故不得援例耶竊惟前件三人惟司馬康
故相光之子光被眷任最深康亦素有清譽或為二聖
所知至於吳安詩劉唐老此二人者何縁得被聖眷若
非大臣進擬或密有薦導陛下何縁知之竊謂本臺所
<pb:KR4d0082_WYG_044-8b>
舉亦合依例施行况朝廷前後所用百官亦多不應格
豈固違法葢不得巳也若獨於臺官固執近法中外必
以為疑伏乞檢會前奏早賜施行取進止
　　論堂除太寛劄子
臣頃權吏部尚書竊見京朝官以上皆使一年以上闕
大小使臣及選人皆使二年以上闕雖闕少員多事不
得巳而待闕之人巳不免咨怨近者復見堂除人亦有
待闕及一年以上者人情驚駭昔所未見葢祖宗朝堂
<pb:KR4d0082_WYG_044-9a>
除舊例皆見闕然後差除因事然後超擢所除既有限
量故用闕不至久逺近歲監司以上員數至多而猥更
擢人以至衍溢所擢未必勝舊徒使監司闕額不足以
應副來者而巳至於知州以下舊人未减新人日增葢
由干謁成風除授無法雖稱以才擢用其實未免縁故
至於待闕久近所任閑劇衆口譏評皆為之説只如開
封司録舊用歴知州人頃自郭晙之後未及三年而迭
用陳該張淳陳元直三人率皆資望輕淺政績未聞巳
<pb:KR4d0082_WYG_044-9b>
見新故相代輕用堂除於此可見及諸寺丞例亦如此
臣欲乞今後謹守祖宗故事凡堂除皆竢有闕方差且
將見今堂除人輪環充補其新擢用者皆湏功譽顯著
然後得差葢用人之法要須員闕相當未聞無闕添人
謂之擢才濟用者也如此數歲若見闕稍多然後量闕
選才理無不可庶使堂除官吏不復待闕與四選稍異
亦旌勸之義也取進止
　　論前後處置夏國乖方劄子
<pb:KR4d0082_WYG_044-10a>
臣前後四次論熙河處置邊事乖方乞移范育种誼差
遣至今未䝉施行然臣前所論止言見今措置之非未
及巳往根本之失若黙而不言竊恐聖明尚有未矚再
三煩凟罪合萬死臣竊觀朝廷前後指揮方夏人猖狂
寇鈔未巳則務行姑息恐失其心及夏人恭順朝貢以
時則多方徼求茍欲自利以此凡所與奪多失其宜何
者元祐三年朝廷遣使往賜策命而夏人公然桀傲不
遣謝使再遣兵馬蹂踐涇原朝廷方務遵養不復誅討
<pb:KR4d0082_WYG_044-10b>
於四年始復遣使奏乞以所賜四寨易寨門蘭州朝廷
雖不聴其所乞然即為改易前詔不候分畫地界先以
歲賜予之仍令穆衍以三省宻院意㫖開喻來使及言
所納永樂陷沒人口既經隔歲月或與元數不同並許
㨿數交割及所立界至雖有自來逺近體例或山斜不
等不許邊臣固執爭占凡此三事皆夏人奏請之所不
及而朝廷迎以與之者也及鄜延路乞依夏人所請用
綏州舊例以二十里為界十里之間量築堡舖十里之
<pb:KR4d0082_WYG_044-11a>
外並為荒閑近黄河者仍以河為界朝廷一一聴之臣
竊見先朝分畫綏州之日界至逺近責令帥臣相度保
明往反審實乃從其説今所畫界首起鄜延經涉環慶
涇原熙河四路朝廷更不委逐路審覆即以延安一路
所見便利指喻夏人號令一布無由復反至今夏人執
以為據此則臣所謂朝廷方夏人猖狂寇鈔未巳則務
行姑息恐失其心者也至於熙蘭所請欲以蘭州黄河
之北二十里為界臣竊謂過河守把勢巳艱難侵占蕃
<pb:KR4d0082_WYG_044-11b>
地理尤不可仰料朝㫖必不敢依唯所言定西通西通
渭等城外弓箭手耕種地逺者七八十里近者三四十
里不可以二十里為界邊臣雖為此説然議者或謂蘭
州每遣弓箭手耕種此地輒為夏人所殺若言巳有耕
者則弓箭手必有名籍所得租課歲入幾何二説相違
理難遥度要須以此先與夏人商議各從逐路之便不
可以二十里一概許之朝廷既失先事籌量及號令巳
行乃欲追悔先後皆失遂生厲階而熙河帥臣與其將
<pb:KR4d0082_WYG_044-12a>
佐乃敢不候朝㫖於元請之外脩勝如質孤二寨二寨
既於元豐五年廢罷具載九域圖志見今無使臣兵馬
住坐而妄謂夏人舊係守把朝廷從而助之以九域圖
志為差訛以吏部見差管句二寨弓箭手道路巡檢使
臣為守把臣謂茍以此誑惑中朝士人可耳若欲以此
塞夏人之口而伏其心恐未可也此則臣所謂朝廷方
夏人恭順朝貢以時則多方徼求茍欲自利者也然臣
竊妄料朝廷之意勝如質孤二寨必難議再脩定西通
<pb:KR4d0082_WYG_044-12b>
西通渭三寨二十里以上界至亦無以取必於夏國葢
朝廷歲賜大利既於無事之時空以與人及此緩急無
以為重所謂差之毫釐謬以千里者也然則地界之事
要必相持不決遇有朝貢使介復來秋冬之交賊馬肥
健時出冦畧受侮夷狄何時已耶如臣愚見欲乞檢會
前奏移降育誼置之他路别擇名將謹守大信且脩邊
備本路疆界之議實非見今守把者可推以與之以信
前約其他則令推公心具長久計條列聞奏然後朝廷
<pb:KR4d0082_WYG_044-13a>
擇而行之則熙河尚可得而安也今臣觀朝廷初無定
議方熙河邊釁之作也急召帥臣寘之户部及臣言賞
罰失當則急復遣育還帥熙河至如种朴本與育誼共
造邊隙今乃移朴涇原獨留育誼若以召育為是則今
遣之為非矣若以移朴為當則獨留育誼為失矣政令
如此終安適從徒遣孫路穆衍之流往彼相度朝廷大
計豈可取決衍等之口萬一敗事雖戮衍等何補於國
臣前上言唐李徳裕議討劉稹同列有異議者徳裕請
<pb:KR4d0082_WYG_044-13b>
曰有如不利臣請以死塞責今中外皆謂守信固盟中
國之利若大臣有欲專任育等不顧邊患者臣願陛下
以徳裕之請要之若能如此即用其計事定之後案行
賞罰今臣言已竭勢不能囘不審陛下甞以臣前説要
之否邊事至重安危未可知唯陛下留神而已臣以孤
忠誤䝉拔擢不敢不盡所懷以孤任使然觸犯者衆死
有餘責取進止
　　論所言不行劄子
<pb:KR4d0082_WYG_044-14a>
臣七月二十四日今月八日兩次面奏熙河路范育种
誼等違背大信貪功生事以速邊患乞移降他路更選
帥臣俾之鎮守臣方奏對間䝉太皇太后再三宣諭以
臣言為是然至今多日但見种朴一人移涇原路句當
公事至於育誼並未見移動臣竊伏思念人臣言事不
患聖意不囘患在聖意巳囘而大臣固執事輒中止何
者聖意不囘惟當再三開陳期於必悟若聖意已囘而
大臣不可事不得行則是君權已移上下倒置雖欲納
<pb:KR4d0082_WYG_044-14b>
忠何益於事此臣所以晝夜憂懼欲言而復止者也昔
齊桓公游於郭問郭公之所以亡其父老對曰以善善
而惡惡桓公曰善善而惡惡此賢君也而何故亡父老
曰善善而不能用惡惡而不能去此其所以亡也今陛
下以臣言為是而不用以大臣為非而必聴臣竊惑之
且陛下雖處帷幄之中實攬人主之事今依違退託專
聴大臣事有未安誰受其弊故臣以為居其位而不任
其事任其事而不斷其是非者古今未嘗有也臣以非
<pb:KR4d0082_WYG_044-15a>
才誤䝉擢用盡忠獻言上牾大臣下牾邊吏其所以再
三論列不為身計者誠以為外可以利民而内可以報
國故也今所言不從空結怨怒無補於國臣雖狂愚何
苦而為此哉臣恐忠臣自此結舌不敢復以至言聞於
陛下矣去年之冬陛下知囘河之失深詔大臣罷東流
之役天語惻怛中外具聞而大臣奉行不得其半雖罷
囘河之名仍存减水之實鋸牙馬頭率皆如故意幸漲
水之至河或可囘然今日觀之終復何益是以衆議皆
<pb:KR4d0082_WYG_044-15b>
謂陛下聖明察物照見千里之外而號令不行未見成
效是時臣奉使契丹還奏其事此章具在可覆視也今
熙河邊事大畧類此若使聖意又為大臣所沮則君權
愈奪臣勢愈張養之不巳後將益甚及其事極難忍而
後制之則傷君臣之恩失朝廷之體不若今制其漸使
事無所失而臣亦獲安之為善也臣不勝區區為國逺
慮觸冒忌諱甘竢斧鉞取進止
　　論渠陽蠻事劄子
<pb:KR4d0082_WYG_044-16a>
臣竊見朝廷近差唐義問處置渠陽寨夷人事議者以
為義問文吏無他才能不習邊事去年受命廢渠陽軍
為夷人所圍窮困危蹙計無所出時知沅州胡田在圍
中為設詭計詐欺諸夷言義問當為奏復軍額及乞為
酋長改官夷人信之聚㕔事前監令發奏義問假此僅
得脱歸尋遣急遞追還前奏言既不驗諸夷具知其詐
後來每每作過義問指揮㳂邊不得申報今來朝廷復
以邊事專委義問深慮無益有損是時臣以未知義問
<pb:KR4d0082_WYG_044-16b>
為人既見朝廷再加選用疑亦可使今訪聞邊奏沓至
義問所遣東南第七將王安入界陣亡其所陷沒將校
非一臣方知衆議果信不妄兼訪聞得見今作過楊晟
臺等手下兵丁雖止五六千人然種族蟠踞溪洞衆極
不少晟臺桀黠屢經背叛慣得姦便加以山溪重複道
路嶮絶漢兵雖有精甲利械勢無所施若措置得所本
無能為或經畫乖方實亦未易樸滅義問前來舉動已
為蠻夷所輕今復經敗衂實難倚仗葢古今命將必因
<pb:KR4d0082_WYG_044-17a>
巳試之效内為兵民所信外為蠻夷所畏威名巳著故
功效可期今警急屢聞死傷巳甚謂宜别加選任以遏
冦攘臣竊見知潭州謝麟屢經蠻事頗有勤績溪洞之
間伏其智勇衆議皆謂欲制羣蠻未見有如麟者伏乞
指揮宻院檢會麟前後履歴功狀如衆言不虚乞賜委
用庶幾蠻冦可速平定臣區區憂國輒採公議以補萬
一取進止
　貼黄湖北渠陽與湖南蒔竹本羈縻徽誠州也訪聞
<pb:KR4d0082_WYG_044-17b>
　昔雖置為州縣然與沅州等處事體不同葢沅州等
　處昔皆用兵誅鋤首領或徙置内地蕩平巢穴故所
　置州縣久逺得安今渠陽蒔竹雖名州縣而夷人住
　坐一皆如故城池之外即非吾土道路所由並係夷
　界平時軍食吏廩空竭兩路今欲舉而棄之實中國
　之利也然其兵民屯聚商賈出入金錢鹽幣貿易不
　絶夷人由此致富一朝廢罷此利都失此其所以盡
　死爭占而不巳者也自來廢罷堡寨全䕶兵民捍禦
<pb:KR4d0082_WYG_044-18a>
　追襲其事非易况今夷人阻截道路兵未得進若不
　得良將處置實恐為患不淺又其種族遍據諸洞跨
　涉湖南北廣西三路凡有措置當使三路同之只如
　渠陽蒔竹脣齒相依若渠陽先廢羣夷併力以攻蒔
　竹勢難獨存今朝廷獨使湖北處置疑其事有未盡
　今若别遣官經制宜令通管三路邊事所貴諸處利
　害不至牴牾
　　乞令兩制共議納后禮劄子
<pb:KR4d0082_WYG_044-18b>
臣伏見今月五日詔書節文以皇帝尚虚中壼令太常
禮官參考古今典故著為成式臣謹按通禮納皇后最
為嘉禮之重自天聖以來逮今六十餘年在朝臣僚及
太常官吏無復親經其事者兹禮至大宜加重慎竊見
近歲議太皇太后皇太后皇太妃寶冊冠服儀衞等事
皆令翰林學士兩省給舍與禮官同議今來皇帝昬禮
所以承宗廟奉兩官子四海其事甚重伏乞仍令翰林
學士以下共加詳議葢愼始所以敬終而正家所以齊
<pb:KR4d0082_WYG_044-19a>
天下不可忽也取進止
　　再論渠陽邊事劄子
臣前月二十四日面進劄子以唐義問處置渠陽蠻事
前後乖方致東南第七將王安入界陣亡恐邊患滋長
乞速選差諳知用兵之人往代其任又聞義問兵敗之
後乞奏棄捐城寨與夷人講和其為暗弱謬妄取笑蠻
夷如此然其事已著伏計朝廷必不復用然外人竊見
召還彭孫妄意朝廷欲付湖北邊事兼孫亦以此自任
<pb:KR4d0082_WYG_044-19b>
羣議洶洶皆所不曉謹按孫刼竊之餘賊性不改前後
委任欺罔貪盜靡所不為今若付以兵柄深恐塗炭湖
北非州縣所能禁止葢蠻人背叛不過侵撓邊城若使
彭孫作過腹心郡縣並遭其毒前者誤用義問止於敗
事今者若用彭孫凶險多端事有不可知者以臣愚見
雖知朝廷必不肯輕用此人然衆所共憂不敢黙巳若
待既用而後獻言實恐於事有損伏乞聖慈檢會臣前
奏早賜施行取進止
<pb:KR4d0082_WYG_044-20a>
　貼黄臣竊以邊臣處事乖方軍民性命所系差之頃
　刻所害不小今義問謬妄有迹敗衂巳見而朝廷重
　難易置久而不決邊民何辜坐受塗炭若非聖慈憫
　惻早與指揮臣恐湖北之憂未可涯也
　
　
　
　
<pb:KR4d0082_WYG_044-20b>
　
　
　
　
　
　
　
　欒城集卷四十四

<pb:KR4d0082_WYG_045-1a>
欽定四庫全書
　欒城集巻四十五
　　　　　　　　　　　　　宋　蘇轍　撰
　御史中丞論時事劄子八首
　　論衙前及諸役人不便劄子
臣近奏乞脩完弊政以塞異同之議其一謂諸州衙前
臣請先論今昔差雇衙前利害之實葢定差鄉户人有
家業欺詐逃亡之弊比之雇募浮浪其勢必少此則差
<pb:KR4d0082_WYG_045-1b>
衙前之利也然而每差鄉户必有避免糾决比至差定
州縣曹例乞取不貲及被差使先入重難若使雇募慣
熟之人費用一分則鄉差生疎之人非二三分不了由
此破蕩家産嘉祐以前衙前之苦民極畏之此則差衙
前之害也若雇募情願自非慣熟必不肯投州縣吏人
知其熟事乞取自少及至勾當動知空便費亦有常雖
經重難自無破産之患此則雇衙前之利也然浮浪之
人家業單薄侵盗之弊必甚於鄉差熙寧以來多患於
<pb:KR4d0082_WYG_045-2a>
此此則雇衙前之弊也然則差衙前之弊害在私家而
雇衙前之弊害在官府若差法必行則私家之害無法
可救若雇法必用則官府之弊有法可止何者嘉祐以
前長名衙前除差三大户外許免其餘色役今若許雇
募衙前依昔日長名免役之法則上等人户誰不願投
諸州衙前例得實户則所謂官府之害坐而自除臣竊
謂雖三代聖人其法不能無弊是以易貢為助易助為
徹要以因時施宜無害於民而巳今差法行於祖宗雇
<pb:KR4d0082_WYG_045-2b>
法行於先帝取其便於民者而用之此三代變法之比
也謹具條列如後
　元祐三年五月二十八日勑諸路衙前規繩令逐州
　　當職官員體究利害委是難以招募處即以舊支
　　雇食錢參酌量添入合銷重難分數勾集衆參定
　　優重之實申轉運司審察施行訖保明申户部㸃
　　檢
　元祐三年六月三日勑應投明衙前並依舊與免本
<pb:KR4d0082_WYG_045-3a>
　　户色役
　元祐三年六月三日勑諸處鄉户衙前役滿未有人
　　抵替者並且依見行招募法雇支工食酬錢如願
　　招募者聴仍依條與免本户身役不願招募者速
　　招人抵替(十月一日勑除/去役滿二字)
　元祐三年閏十二月十九日勑諸路監司勘會衙前
　　有招募未足去處躬親與當職官員同共體究利
　　害如委有妨害事節及優重未均或合以舊支雇
<pb:KR4d0082_WYG_045-3b>
　　食錢添入重難分數並依五月二十八日勑命指
　　揮勾集衙衆參定一面施行訖修入衙規仍分明
　　曉諭限半年招募人投名替放鄉差人户了當如
　　限滿尚有不足去處即具的實事由申户部看詳
　　施行
　元祐四年八月十八日勑諸州衙前投明不足去處
　　見役年滿鄉差衙前並行替放且依舊條差役更
　　不支錢如願投充長名及向去招募到人其雇食
<pb:KR4d0082_WYG_045-4a>
　　支酬錢即全行支給却罷差充其投募長名之人
　　並與免本户役錢二十貫文如所納數少不係出
　　納役錢之人即許計會六色合納役錢之人依數
　　免放
　臣看詳元祐三年閏十二月以前所定衙前條貫頗
　　巳完僃亦近人情只縁諸州召募未足見在鄉差
　　衙前不得替罷議者特以為言即議改更却行差
　　法臣嘗略聞建議大意止謂雇人不足良由人户
<pb:KR4d0082_WYG_045-4b>
　　欲要髙價不肯投募以俟添錢故令投募者並得
　　雇食支酬等錢而被差者一錢不得為此誘脅之
　　術欲使招雇得行然不知州縣官吏利在差人向
　　者法不得差故勉行雇法今既立差法差人既足
　　雖有雇法其勢必不行矣臣以為將錢雇人正如
　　出錢買物錢物相當理無不得縱使一人欲要善
　　價餘人安肯坐而待之哉彼誘脅之術葢商賈小
　　數不足為朝廷大法也今者巳行此法其事可驗
<pb:KR4d0082_WYG_045-5a>
　　大扺欲雇之心無由復得而巳差之勢遂不可囘
　　加以賣坊塲錢自此有入無出差人既依嘉祐而
　　支酬不復其故萬口怨咨皆言朝廷直取此錢欲
　　作他用本求利民之譽更得剥下之謗此最立法
　　之病也而况長名衙前若免户役之費動累百千
　　今每歲止免二十千彼亦何頼於此乎况非見納
　　役錢人户又須取之他人收索之間必不便得訴
　　訟之端由此必甚凡此皆非所以便民也臣今欲
<pb:KR4d0082_WYG_045-5b>
　　乞應招募衙前並依上件元祐三年閏十二月以
　　前條貫其元祐四年八月十八日勑更不施行其
　　招雇未足州郡所差鄉户且令依舊招募候招募
　　到從下户先入役者替放與折當合入役次仍令
　　諸州軍所定衙規比元豐年雇食支酬錢數别無
　　増添者監司不得曲加問難葢元豐以前屢經裁
　　損縱有些小優潤數亦不多所貴民間易為應募
　　仍限指揮到日限半年依前指揮保明申户部
<pb:KR4d0082_WYG_045-6a>
　　貼黄户部近乞衙前依舊鄉差比雇役衙前支五
　　分雇食支酬錢臣謂官自有坊塲錢可以支雇必
　　不以减半為利而民間不免差役之害不若以錢
　　雇人仍免户役可得實户之為利也
　元祐四年五月十一日勑諸路收到助役錢只許支
　　充應係補助役人費用不得别將支用候歲終除
　　支外尚有寛剰錢數令封樁户房置簿候諸路逐
　　年申到數目揭貼仍令户部指揮諸路提刑司依
<pb:KR4d0082_WYG_045-6b>
　　封樁錢物法條式施行歲終具帳限次年春季申
　　户部繳申尚書省
　元祐四年六月九日勑坊塲錢並依上件助役錢巳
　　得指揮令封樁户房一就置簿揭貼
　臣看詳諸路坊塲嘉祐以前並以支酬長名衙前熙
　　寧以後並出賣得錢為雇役衙前雇食支酬之費
　　未有以供他用者也至於人户所出役錢本以補
　　助户少役多縣分雇募役人亦非國家經費所入
<pb:KR4d0082_WYG_045-7a>
　　之數今自二聖臨御改更宿弊大抵皆是捐利以
　　予民而獨於衙前坊塲及人户助役支用之餘收
　　拾封樁以充朝廷緩急之用民愚無知但見損下
　　益上非己之利必致怨謗况所雇衙前錢數一定
　　無復减損而坊塲敗折所入凈利有减無增人户
　　色役頻煩日益不易若亟收羨數不以及民必失
　　民望臣觀此法止是官吏以聚斂為功欲因增羨
　　覬幸酬賞而巳非二聖仁民愛物之意也臣今欲
<pb:KR4d0082_WYG_045-7b>
　　乞一皆仍舊只以准僃補助役人若欲歲知其數
　　宜令提刑司申上户部右曹置籍揭貼勿申都省
　　充封樁錢數以解天下之惑且使衙前役人兩得
　　足用
其二謂諸州縣役人臣前已具論差雇役人利害以謂
差役之利利在上等下等人户而雇役之利利在中等
既利害相半則兼行差雇為利實多然則祖宗舊法與
先帝近制要為皆有所去取唯當問人情之所便更不
<pb:KR4d0082_WYG_045-8a>
當以新舊彼我為意有所偏系也臣觀前後役法皆由
臣僚意有所執或自前曽經議論欲遂成其説或見今
觀望上下有所希合致令所立之法不得通濟謹具條
列如後
　元祐三年十二月二十四日勑官户等助役錢逐州
　　除依條支用外以實數十分量留一分准僃其餘
　　錢勘會管下諸縣合役空閑户不及三畨處將州
　　手分散從官承符人招募抵替鄉差人户
<pb:KR4d0082_WYG_045-8b>
　元祐三年五月十五日勑役錢除令招募役人支使
　　外有寛剰錢數許一路通那支用
　元祐四年八月十八日勑諸州役除吏人衙前外其
　　餘應係合差州役人年滿本州於替期前行下合
　　干縣分差充本縣先於本等内揭簿定差如無空
　　閑及三年户即於次等差及無空閑及三年户本
　　縣方具目今未有可充役人户保明申州支錢雇
　　募
<pb:KR4d0082_WYG_045-9a>
　臣看詳三畨之法似疎而易行三年之法似密而難
　　用何者人户物力厚薄等第髙下丁口進减及充
　　役年限久近率皆不齊而槩言三畨此所謂似疎
　　也然而逐等合役人數若干可役人户若干揭簿
　　可指自非造簿别無增减逐縣先供畨數在州遇
　　州役有闕當差當雇不待下縣州自可見人户晏
　　然不知而胥吏無以寒熱此所謂易行也州役有
　　闕每須下縣覈實無空閑三年人户然後得雇此
<pb:KR4d0082_WYG_045-9b>
　　所謂似宻也然每有一闕縣吏得以起動人户雖
　　空閑未及三年非賄不免雖巳及三年得賂或止
　　加以三番之法本約六年以來今無故輒减其半
　　民情不悦此所謂難行也臣今欲乞復行三番舊
　　法仍約定每番止於二年及令人户逐等各計畨
　　數(不用本等不足即差次等/之法葢所以優狹鄉也)使寛鄉雖閑得六年
　　以上而法不禁狹鄉雖閑止三年以下而民不怨
　　則善矣又臣以為助役錢本出於民除留准僃一
<pb:KR4d0082_WYG_045-10a>
　　分外當盡用雇役以助民力葢取之於民而還以
　　為民民情乃悦今此法許以雇州役而不及縣役
　　若役錢不足則已若役錢有餘而止雇州役非通
　　法也臣竊見梓州路轉運副使吕陶奏朝廷立法
　　既令空閑户不及三畨處並雇州役則是欲减合
　　差之役令人户空閑須及三番今除巳雇州役外
　　尚有空閑不及一畨兩畨三畨處即差役年辰愈
　　近民力愈不易理合將助役錢為雇縣役令人户
<pb:KR4d0082_WYG_045-10b>
　　空閑及得三畨則法意均一民力寛舒本路年收
　　助役錢四萬四千四十貫有零除當留一分及雇
　　募州役外尚餘寛剰錢三萬一千一百一十貫有
　　零今若更將一萬二千五百五十貫有零雇上件
　　不及三番以下縣役尚有寛剰一萬八千五百六
　　十貫有零委是不致妨闕又如陜州吕大忠奏陜
　　州所統七縣除夏縣外大槩户少役多且以平陸
　　一縣言之每揭簿定差本等不足須及次等又不
<pb:KR4d0082_WYG_045-11a>
　　足則迤邐儧那遂至下等縣役既無指定空閑年
　　月之文役滿遇闕便即再差則上户無有休息若
　　稍寛上户則下户反應重役臣自到任以來訪聞
　　役法未便士莫不竊議於其家農莫不竊議於其
　　野人人共知而州縣觀望惟務遷就庶㡬推行而
　　終有窒礙乞下有司早議成法臣詳觀大忠之言
　　雖不陳措置之方大約與吕陶之意不異訪聞諸
　　路事體大略亦與二人所言不殊臣欲乞諸路役
<pb:KR4d0082_WYG_045-11b>
　　錢除通那支雇不及三畨處州役外仍許通那支
　　雇不及一畨以上縣役令人户皆及三畨而止其
　　錢少路分則隨錢所及而止臣嘗謂畿内天下根
　　本其民與外道均出助役錢止以雇法止於州役
　　遂使畿内人户出錢而不得雇役反不及諸路之
　　優今若通雇縣役則畿内之民與諸道均被其賜
　　此又均一之一端也
　　貼黄户部見立法諸州助役錢留一分凖備外盡
<pb:KR4d0082_WYG_045-12a>
　　數支雇州役此法比舊雖巳甚寛然臣謂不限不
　　及三畨然後許雇即寛鄉愈寛而狹鄉自狹未若
　　限以不及三畨通雇州縣役之為均也
　元祐差役勑人户差役除耆長户長壯丁須正身充
　　役其餘公人如願雇人充代者並許任便選雇經
　　官陳狀委保替名祗應其雇直錢物聴私下商量
　臣看詳元豐以前官雇役人皆有定下錢數不至過
　　多今既行差役法仍許所差之人不願身充亦得
<pb:KR4d0082_WYG_045-12b>
　　雇募葢所以從民之便也然私下雇人為弊不一
　　或官吏苛虐必使雇募某人或所雇頑狡百端取
　　其雇直官中所使要以皆非税户正身而横使民
　　間分外縻費雖條約頗嚴然州縣施行豈得如法
　　其弊終在見今州役如承符等皆官自雇人至於
　　縣役必使民間自雇議者之意但欲茍存差役之
　　虚名而不顧民間之實病非通法也臣欲乞應州
　　縣諸役所差人如欲雇人並許依元豐以前官雇
<pb:KR4d0082_WYG_045-13a>
　　錢數納錢入官官為雇人一如舊法據前後臣庶
　　上言乞行此法者非一乞令户部檢會足見人情
　　共願非一人私説也
　元祐二年十二月二十四日勑諸縣空閑户不及三
　　畨處將州手分招募抵替鄉差人户
　元祐三年五月十六日勑州手分不以諸州空閑户
　　及與不及三畨處並召募替放鄉差人户
　元祐四年七月二十七日都省批狀據户部狀契勘
<pb:KR4d0082_WYG_045-13b>
　　朝㫖州手分係差到人並許支錢招雇抵替外有
　　係投名舊人願住即不該支給雇錢檢會前後累
　　據京東京西淮南路轉運并京東京西河北利州
　　河東路提刑司及環復密濟黄滑唐陳鄧鄭秦瀛
　　定州河陽穎昌府各申陳據舊吏人詞訟不請雇
　　錢事理不均勘會諸州吏人除江南東西兩浙福
　　建廣南東西路巳有投名人數足外餘路逐州軍
　　有投名不足抽差人數葢鄉村人户素多不閑書
<pb:KR4d0082_WYG_045-14a>
　　筭不諳公家行遣次第於應役之際惟憚差充人
　　吏其承符散從官之類只是身自出力可以自充
　　是致無投募手分處惟手分最為重役本部今相
　　度諸州吏人除自來巳有人投名數足處外應有
　　抽差人數見行雇募處並以見支雇錢裁减均那
　　不限新舊人並行支給如委的數少向去招募不
　　行即從本州當職官員參酌案分繁簡相度量添
　　即不得過舊日募法雇直之數仍開具立定所支
<pb:KR4d0082_WYG_045-14b>
　　錢數案分等第則例保明申提刑司審察詣實指
　　揮施行若助役錢有闕剰即從本司通一路移那
　　應副指使候施行訖依此開析保明申户部㸃檢
　　狀後批勘會昨户部申請乞以招募投名人分數
　　支給食錢尚慮不均别有弊倖今來却乞不限新
　　舊人一概並行支給比前申請尤更僥倖七月七
　　日根送户部子細看詳合如何立法得為允當及
　　可以情願使人投募具狀申尚書省者本部勘會
<pb:KR4d0082_WYG_045-15a>
　　諸州軍吏人見今有招募數足又有招募不足去
　　處及舊人投名不支雇錢投名替鄉差人即支錢
　　逐處申陳不一即未審諸路逐州軍的實利害因
　　依今欲乞下諸路轉運提刑司契勘委自逐司子
　　細體究詳具逐州確實利害因依仍相度合如何
　　措置施行具詣實保明事狀連書申部候到類聚
　　參較别行立法申都省候指揮狀後批七月二十
　　七日送户部依所申
<pb:KR4d0082_WYG_045-15b>
　臣看詳四方風俗不同呉蜀等處家習書筭故小民
　　願充州縣手分不待召募人爭為之至於三路等
　　處民間不諳書筭嘉祐以前皆係鄉差人户所憚
　　以為重於衙前自熙寧以後並係雇募雖不免取
　　受然非雇不行今朝廷役法兼行差雇茍有錢可
　　雇其義當先雇役之重者今三路等處實以州手
　　分為重則雇役之所當先也然近法雇州手分止
　　於替鄉差其非替鄉差者皆不得雇夫所謂非替
<pb:KR4d0082_WYG_045-16a>
　　鄉差者皆舊人職名巳髙或本是税户茍欲免役
　　者也若使所職輕重一般而有禄無禄頓異人情
　　不安必有辭罷者矣縱不辭罷將來老疾事故無
　　願投者必不免雇故不若早立一法均行雇募之
　　為善也且民間諳習書筭行遣之人除投充手分
　　之外其實亦無他業不為手分亦將何為今但比
　　元豐舊法量支役錢理無不至詳觀前件户部所
　　陳詞理巳盡朝廷抑而不用實為未便自令諸路
<pb:KR4d0082_WYG_045-16b>
　　相度以來畧無報應足見於户部所請之外别無
　　可擘劃矣臣欲乞指揮三路等處州手分除招募
　　巳及九分外餘並比元豐舊支雇錢分案分輕重
　　量加裁損立定錢數召募施行餘依户部前來所
　　請
　　貼黄朝廷向申明投名州手分非替鄉差不支雇
　　錢因令州役承符人等非替鄉差亦不得支今州
　　手分既不分新舊一例支錢則承符人等亦當如
<pb:KR4d0082_WYG_045-17a>
　　此
右臣竊見元祐以來朝廷改更弊政如青苗市易保甲
等事一皆剗削而天下卒無一人以為非者至於改募
役為差役建議之始異論巳多逮今五年終云未便葢
事之當否衆口必公雖古聖人孰敢違衆故臣願朝廷
採此衆志立成定法臣昔於元祐三年任户部侍郎竊
見朝廷始議兼行差雇二法使天下以六色助役錢雇
募州役是時特出朝㫖不問有司斷然必行巳而衆皆
<pb:KR4d0082_WYG_045-17b>
稱便何者非常之原凡人不曉或暗昧不矚至理或偏
係不肯公言竢其同心事何由濟故臣今所言欲乞出
自聖斷與大臣熟議如有可採依三年例斷而行之所
貴天下之民速䝉利澤不然使中外雜議動經歲月大
法無由得成而民被其害未有巳也臣不勝區區不知
言之煩凟死罪死罪取進止
　　乞再舉臺官狀
右臣等近准勑舉岑象求趙㞦充臺官巳䝉聖恩除象
<pb:KR4d0082_WYG_045-18a>
求殿中侍御史竊見本臺兩院官共六員分領六察皆
得言事元祐之初朝廷急於求治臺中闕員畧無一二
四方觀望皆知陛下勤於聴納爭效悃愊以補萬一今
日監察御史併闕四員雖聖明開納之意無損於前而
員闕不補中外疑惑今六曹寺監雖復閑地每遇有闕
猶未嘗不補况於人主耳目所係至重自非諱聞直言
及有所壅蔽而聴其久闕實非治世之事也况六察所
治事務不少若稍有弛廢則寃抑者必衆亦非先帝設
<pb:KR4d0082_WYG_045-18b>
官之本意也伏乞特出聖㫖下本臺及兩制分舉八員
陛下擇取四人用之使天下曉然知朝廷招求忠言與
昔無異不勝幸甚謹録奏聞伏候勑㫖
　　乞改舉臺官法劄子
臣伏見唐制御史屬官皆大夫中丞自舉及本朝舊法
亦皆丞雜及兩制舉人葢以人主耳目之官不欲令執
政用其私人以防壅蔽近自元祐三年六月八日聖㫖
指揮殿中侍御史監察御史並用升朝官通判資序實
<pb:KR4d0082_WYG_045-19a>
歴一年以上人自是以來雖時復令本臺及兩制舉官
而終無一人應格可用何者士自選人改官經兩任知
縣一年通判若稍有才名多為朝廷擢用其餘碌碌無
取難以復堪臺官雖或間有沉淪未見知賞然葢亦巳
少矣今法限取此人巳傷苛細而又縁此祖宗舉臺官
舊法久廢不用而執政以意選用舊人之例遂以成風
近日雖聖意開悟復令臣等舉官然弊法尚存方人物
衰少之時實患難以應法伏乞檢臣前奏稍改近制令
<pb:KR4d0082_WYG_045-19b>
臺官得舉升朝第二任知縣及通判以上各半若謂知
縣資淺乞依尚書侍郎例許權監察御史所貴稍存祖
宗故事不至執政自用臺官雖方今君臣相信法度可
畧而朝廷紀綱不可不經久逺臣職在臺長臺中典章
義當固守取進止
　　論用臺諫劄子
臣聞書稱堯舜之徳曰明四目達四聰葢人君居髙宅
深其勢易與臣下隔絶若不務廣耳目則不聞外事無
<pb:KR4d0082_WYG_045-20a>
以預知禍福之原臣不敢復論前代請陳本朝故事每
當視朝上有丞弼朝夕奏事下有臺諫更迭進見内有
兩省侍從諸司官長以事奏稟外有監司郡守走馬承
受辭見入奏凡所以為上耳目者其衆如此然至於事
有壅蔽猶或不免今自太皇太后陛下皇帝陛下垂簾
以來每事重慎羣臣得對於前者惟有執政及臺諫官
而巳然天下之事其是非可否既决於執政陛下欲於
執政之外特有所聞者又獨有臺諫數人而巳臣觀今
<pb:KR4d0082_WYG_045-20b>
日臺官三員諫官二員其間非執政私人特出聖意所
用者又不過一二人孔子有言今吾於人也聴其言而
觀其行陛下試取此五人言行之實而諦觀之則其邪
正向背槩可見也昔漢成之世王鳯用事羣臣莫敢盡
言惟劉向王章力言其惡無所顧避皆為鳳所不喜言
卒不用或繼以死而鳳推薦其門人如杜欽谷永之流
使上封論事欽等所言皆掩蔽鳳短專攻帝失由此直
言不聞漢以不競今陛下深處帷幄耳目至少惟有臺
<pb:KR4d0082_WYG_045-21a>
諫數人若又聴執政得自選擇不公選正人而用之臣
恐天下安危大計無由得達於前而朝廷之勢殆矣惟
陛下留神省察無忽臣言則社稷之福也取進止
　　乞罷脩河司劄子
臣伏見大河北流經今十年巳成河道每年夏秋汎溢
孫村地形低下漲水東出因此張問等輩欺㒺朝廷建
為囘河之議自此北京生靈懐魚鼈之憂日夜為遷徙
之計監司守臣及勑遣使者皆言其不便朝廷亦知其
<pb:KR4d0082_WYG_045-21b>
難矣而去歲八月宣徳郎李偉輒敢獻言欲閉塞北流
囘復大河力排衆議僥倖萬一私覬功賞朝廷為之置
修河司調發民夫剗刷役兵差文武官吏收買梢芟百
廢並舉河北京東西路公私為之騷動萬口一詞知其
無成上賴陛下聖明照知利害然猶未能盡罷其役始
令且開减水河次因旱灾令權罷修河放散夫役然修
河司依前不罷李偉仍提舉東流故道後因給事中范
祖禹封還勑命尋奉四月五日聖㫖李偉差遣後過漲
<pb:KR4d0082_WYG_045-22a>
水檢舉取㫖臣訪聞是時大臣面許陛下竢求得一人
可代偉者即令偉罷去夫偉以欺君動衆害及數路據
法當即日誅竄以謝天下今乃遷延至此况有前件聖
㫖必非虚言理當檢舉施行以信大臣前説今漲水巳
退而偉終不罷據今月三日聖㫖止是依呉安持等所
請候霜降水落從北丞司相度將梁村口至孫村河身
内妨礙處取豁壁掠候氷凍消釋相地形順便隨宜開
導務令深濶釃為二渠臣詳觀安持等説葢猶狹姦意
<pb:KR4d0082_WYG_045-22b>
觀望朝廷欲徐為興動大役之計以固權利不然但掠
行開撥口地則北外丞司自可辦事自不須復存修河
司及留李偉使時進姦謀以敗大計也以臣觀之修河
司若不罷偉若不去河水終不得順流河朔生靈終不
得安居伏乞指揮大臣速罷修河司及檢舉前勑流竄
李偉以正國法取進止
　貼黄臣觀大河北流北京在其東軍民倉庫所在河
　朔之都會也昔人逺為漲溢之備於其西岸開三河
<pb:KR4d0082_WYG_045-23a>
　門使漲水西流於空閑之地至館陶合入河身故北
　京苦無大患今自李偉等閉塞三河門築截河馬頭
　指水鋸牙激水東向仍於東岸第三第四第七鋪開
　撥河道恣令漲水灌注北京之上今歲八月漲水東
　流㡬與北京簽横堤平南望瀰汎五十餘里是時北
　京申若雨不止風不定本京必致疎虞今偉等申請
　皆沒此目前實害而探言北流深瀛汎浸之害以為
　不可不存東流以分减水勢據今年深瀛等州堤坊
<pb:KR4d0082_WYG_045-23b>
　新復未甚髙厚然皆不至決溢若將來歲歲増築使
　與從前河堤相若加以海口深快漲水不得停留縱
　有小溢必不至深害雖無東流未為患也故臣以為
　偉等皆妄言茍欲自便耳若不斥去則邪説無窮正
　論無由得伸最河坊之巨蠧也
　　再乞責降李偉劄子
臣近奏乞罷修河司并責降李偉尋准九月二十六日
聖㫖李偉權發遣北外監承提舉東流又准十月二日
<pb:KR4d0082_WYG_045-24a>
聖㫖罷都提舉修河司臣以為修河司雖罷而李偉不
去與不行臣言無異謹按李偉屢以姦言動揺朝廷興
起大役於去年八月中獨銜奏稱大河見今巳為二股
分行然須當於第四舖地分更行開廣河槽只得兵夫
二萬於九月興功至十月寒凍時畢功因而引導河勢
豈止二股通行而巳亦將遂為囘奪大河之計凡偉所
言大率狂妄不疑如此由此朝廷信以為實為之發兵
調夫差官吏聚梢芟騷擾河北京東西三路吏民為之
<pb:KR4d0082_WYG_045-24b>
不聊生者半年朝廷中覺其妄遽罷其役是時中外公
議皆望朝廷立行誅竄明其欺罔以謝天下而因循不
決任偉如故既而給事中范祖禹封還制書乞罷偉差
遣朝廷猶復隱忍於四月五日降聖㫖李偉差遣候過
漲水取㫖今漲水巳過中外又謂陛下必責降偉以信
前命而反擢授監丞仍提舉東流曽未數日復罷修河
司葢朝廷之所以罷修河司者謂囘河不可復行故也
囘河既不可復行則偉罔上誤國之罪審矣今乃以初
<pb:KR4d0082_WYG_045-25a>
任知縣權發遣都水監丞則是有罪之人更得違法進
擢此公議所以不伏也且修河司雖罷而李偉不去姦
言時至河事變更不定河朔生靈無時得安此又公議
之所深憂也且朝廷號令貴在必信四月五日聖㫖指
揮著在有司今棄而不用使天下皆得竊議以謂朝廷
虚設此言姑使給事中奉行制命及制命巳行則棄為
虚語曾不顧䘏大臣何惜一偉而輕犯此謗哉臣不勝
區區伏乞檢會前奏速賜流竄偉若不黜公議終不止
<pb:KR4d0082_WYG_045-25b>
也取進止
　貼黄去年八月偉始奏乞囘河朝廷用其言差官吏
　兵夫收買梢芟開掘河槽修築馬頭鋸牙功役至大
　于今觀之皆是虛費臣乞差不干礙官司一一磨筭
　費用之實若只據此偉之流竄自有餘責而况欺君
　悞國臣子之大惡耶
　　三論渠陽邊事劄子
臣近再論唐義問處置渠陽邊事乖方致渠陽蠻冦賊
<pb:KR4d0082_WYG_045-26a>
殺將吏乞早黜義問以正邦憲更選練事老將付以疆
塲經今多日不䝉施行訪聞執政止以臨敵易將兵家
所忌為説雖知義問處置顛錯至覆軍殺將猶復隱忍
不即遣代比雖遣衡規往視然規凡人未曽經練戎事
何益於筭徒引歲月坐眎邊人肝腦塗地臣甚惑之謹
按義問所為葢全不曉事留在邊上一日即有一日之
害昔趙任廉頗以趙括代之則敗秦任王齕以白起代
之則勝葢臨敵易將顧代者何人耳今執政乃以虛文
<pb:KR4d0082_WYG_045-26b>
藉口終欲庇之逺人何辜日被塗炭若非陛下哀矜四
方亟命賢將往代則臣恐陷害生靈未有已也兼臣訪
聞渠陽諸夷蟠踞山洞道路險絶中國之兵入踐其地
雖跬步不得其便昔郭逵知邵州困於楊光僭李浩從
章惇自沅州入過界即敗逵浩皆西北戰將然並有敗
無成者地形不便也今聞朝廷巳指揮諸道發兵數目
不少然將非其人臣恐既不知戰又不知守老兵費財
漸致腹心之患深可慮也今朝廷欲棄渠陽然其中屯
<pb:KR4d0082_WYG_045-27a>
戍兵民不下數千義無棄之虜中俾為魚肉要須畧行
討定使知畏憚肯出渠陽兵民然後為可臣訪聞湖南
北士大夫皆言羣蠻難以力爭可以智伏欲遣間諜招
誘必用土人欲行窺伺攻討必用土兵捨此而欲以中
國强兵敵之雖多無益然此可使智者臨事制置難以
遥度也臣前者嘗以衆人言謝麟屢經蠻事頗有勞效
乞行委任朝廷置而不用者葢必有賢於麟者惟乞速
遣以紓邊鄙之患至於義問决無可望幸陛下無疑也
<pb:KR4d0082_WYG_045-27b>
臣又聞渠陽諸夷與宜州羣蠻相接冝蠻部族衆多若
與渠陽諸夷合謀作過勢益昌熾猝難剪滅亦乞指揮
廣西預行招撫雖不得其用但勿與協力亦不為無益
矣取進止
　　乞定差管軍臣僚劄子
臣伏見管軍臣僚見闕三人頃者竊聞大臣議除張利
一張守約陛下以謂二人皆資任淺下用之則為躐等
又利一張耆之子而得一誠一之兄故不可用特出聖
<pb:KR4d0082_WYG_045-28a>
意欲用王文郁姚兕大臣既退輒寢文郁兕而進擬利
一守約右丞許將既隨衆簽書進擬而復論奏其不便
因此進擬文字為聖㫖所却經今一月有餘廢不復議
臣竊以祖宗故事凡有管軍皆以資任先後相壓未嘗
輕有移易自非戰守功效尤異豈可超授今利一守約
資淺才下别無出衆勞效而利一家世又如聖㫖所諭
大臣力行巳意力欲進擬其為不便不言可見許將既
知其失自合與衆人公議止其進擬今乃外同簽書内
<pb:KR4d0082_WYG_045-28b>
行論奏反覆之狀殊非大臣之體由此互相疑阻遂使
差除之政廢不時舉以臣愚見實恐自此専擅之迹與
窺伺之風交行於上浸淫不止皆非朝廷之福也况自
祖宗以來以管軍八人摠領中外師旅内以彈壓貔虎
外以威服夷夏職任至重豈以大臣商量未得如意闕
而不補臣欲乞指揮以本朝故事參近日聖㫖茍非邊
功尤著衆所推服罪惡顯白世所共棄且當循守資格
速加除授以允公議取進止
<pb:KR4d0082_WYG_045-29a>
　貼黄訪聞張利一任定州總管日曽入教塲巡教以
　不得軍情諸軍並不唱喏因此移真定總管據此事
　狀實亦難令管軍
　
　
　
　
　
<pb:KR4d0082_WYG_045-29b>
　
　
　
　
　
　
　
　欒城集巻四十五

<pb:KR4d0082_WYG_046-1a>
欽定四庫全書
　欒城集巻四十六
　　　　　　　　　　　　　宋　蘇轍　撰
　御史中丞論時事劄子一十三首
　　乞裁損待髙麗事件劄子
臣伏見髙麗北接契丹南限滄海與中國壤地隔絶利
害本不相及本朝初許入貢祖宗知其無益絶而不通
熙寧中羅拯始募海商誘令朝覲其意欲以招致逺夷
<pb:KR4d0082_WYG_046-1b>
為太平粉飾及犄角契丹為用兵援助而巳然自其始
通及今屢至其實何益於事徒使淮浙千里勞於供億
京師百司疲於應奉而髙麗之人所至游觀伺察虚實
圖寫形勝陰為契丹耳目或言契丹常遣親信隱於髙
麗三節之中髙麗宻分賜予歸為契丹㡬半之奉朝廷
勞費不訾而所獲如此深可惜也今其復至既朝廷未
欲遽絶謂當痛加裁損使無大饒益則其至必疎而我
得其便矣竊見近日已降朝㫖自明州以來州郡待遇
<pb:KR4d0082_WYG_046-2a>
禮節率皆减舊而京師諸事未加裁定臣愚以謂朝廷
交接四夷莫如遼夏之重而自前所以遇髙麗者其比
二虜多或過之非獨於本朝事有不便儻使二國知之
亦為未允今略取都亭及西驛所以待西北人使約束
與同文館待髙麗例輕重相比乞行裁酌謹具條例如
後
　北使條約
　　一人使送到買物劄子如内有不係賣與物色更
<pb:KR4d0082_WYG_046-2b>
　　　不關報國信使下行并官庫供納仰館伴使副
　　　婉順説與(後條其不係賣與物/色名件逐一細開)
　西使條約
　　一西人詣闕賀正旦聖節到許住二十日非泛一
　　　十五日(如係商量事/候朝㫖進發)
　　一西人到闕隨行蕃落將不許出驛或有買賣於
　　　本驛承受使臣處出頭官為收買(後條不許收/買物亦細開)
　　　(名/件)
<pb:KR4d0082_WYG_046-3a>
　　一西人到京買物官定物價比時估低小量添分
　　　數供賣所收加擡納官
　髙麗使條約
　　諸人從出外買到物並檢察有違礙者即婉順留
　　　納(以雜支錢/給還價直)係時政論議及言邊機等文字即
　　　問元買處關開封府
　　諸進奉人到闕司録司及曉示行人許將物入館
　　　至設㕔兩廊與進奉人交易仍關監門不得阻
<pb:KR4d0082_WYG_046-3b>
　　　節
　　諸親事宦隨人從出外遊看買賣輒呼樂藝人飲
　　　酒作過及買違禁物者杖八十情重者奏裁(差/到)
　　　(先責知/委狀)
　　諸下節日聴二十人畨次出館遊看買賣仍各差
　　　親事官壹人隨願乘馬者於諸司人馬内各借
　　　壹匹并牧馬兵士壹人至申時還仍責隨人所
　　　往處狀
<pb:KR4d0082_WYG_046-4a>
　　諸進奉人乞贖藏經者申尚書祠部餘相度應副
　　　即不許買禁物禁書及諸毒藥
　　諸進奉使乞差伎藝人教習三節並關管勾同文
　　　館所
　　公使錢伍拾貫關左藏庫供限壹日到每三日或
　　　五日買時物花果之類送進奉使副并上中下
　　　節闕即再關取
右臣竊謂遼東髙麗均為屬國朝廷所以交接之儀防
<pb:KR4d0082_WYG_046-4b>
閑之法理當無異况髙麗之於契丹大小相絶有君臣
之别今館餼之數出入之節或皆如一或更過厚其於
事體實為不便臣欲乞凡館待送遺並量加裁抑其人
從出入即依西北人使舊例其留住月日非汴水未通
仍立定日限如此施行亦自不為薄也取進止
　貼黄髙麗人使見今必巳至浙路所定裁損條約乞
　不下省部只自朝廷指揮免有稽緩失事
　　論張頡不可用劄子
<pb:KR4d0082_WYG_046-5a>
臣伏見朝廷以置渠陽軍為不便議欲棄之者久矣然
自去年以來欲棄而不得羣蠻猖獗南邊至今為梗者
何也任非其人而棄之無術故也唐義問文俗吏耳無
他才畧昔被朝命直入羣蠻之中欲棄此城既為蠻衆
所圍用胡田之計詐欺羣蠻苟脱性命既歸不敢以其
實聞凡有冦盗皆指揮邊城不得申報朝廷不察其實
而任之不替則既一失之矣及今夏以來蠻冦大作以
至覆軍殺將臣屢以為言而朝廷屬任義問之意不衰
<pb:KR4d0082_WYG_046-5b>
訪聞大臣但以臨敵不可易將為詞終欲庇義問不䘏
邊人肝腦塗地之苦及今已將半年則既再失之矣今
者朝廷除張頡知荆南頡自瀛徙荆誠不為超遷然近
降朝㫖令單馬赴任外人始知朝廷欲以頡代義問葢
義問之所以敗者闇而自用狠而失衆今頡猜嶮闇愎
又甚於義問而朝廷復加委任則又三失之矣臣竊悲
湖北之人外遭羣蠻騷擾不安其居内䝉用人三失未
知息肩之所是以不避煩凟冒進瞽言昔元祐二年朝
<pb:KR4d0082_WYG_046-6a>
廷除頡户部侍郎臣時為諫官前後具頡罪惡八事乞
行罷免時雖不從然用頡未逾年知其不可卒黜之外
任及今未幾而遂付以邊事邊事重害又與户部不同
葢臨敵統衆兵民性命所係不可不慎竊聞大臣謂頡
本貫鼎州意其習知蠻事是以遣之然不知人才各有
短長未必生於其鄉必善其事臣但恐頡任情恣行出
於天性老而不改必致敗事頡昔為桂州經略使始因
靳吝小費終以措置乖方(事具臣昔/言頡八事)遂致宜州夷人背
<pb:KR4d0082_WYG_046-6b>
叛賊殺本州兵官頡尋遣費萬王竒二將繼往攻討率
皆陷沒先帝震怒差官取勘遂落職奪官降知均州又
元豐三年除頡知熈州是時臣僚上言頡天資&KR0310;躁動
多猜忌頃在廣南忿爭互論州郡官吏為之不安乞賜
追寢新命尋奉聖㫖令依舊知滄州然則頡之不可付
以邊事著自先朝非獨今日臣言之矣所有臣昔具頡
八事皆非虚言並有案據謹别具開録奏聞乞令大臣
看詳罷頡新命或但無令預聞邊事别揀諳練用兵之
<pb:KR4d0082_WYG_046-7a>
人責之成效取進止
　貼黄張頡資任巳深除知荆南不為過當臣今所言
　但以頡為性猜嶮所至不得衆情不可令管邊事耳
　　再乞禁止髙麗下節出入劄子
臣近奏乞裁損同文館待髙麗條例除近降聖㫖略施
行外有一項下節日聴二十人畨次出館游看買賣止
减為十人竊縁夷狄之人懷挾姦詐情不可知許令游
覽都城大則察探虚實圖寫宫闕倉庫營房衢道所在
<pb:KR4d0082_WYG_046-7b>
曲折事極不便小則收買違禁物貨機宻文書及作違
非治之則傷恩不治則害事聴之出入無一而可舊法
雖令親事官監視然小人貪利微加贈遺何所不從其
實無益若是朝廷全然不䘏前事則雖日令二十人出
入可也若以為可慮則止許十人實亦不便㐲乞再降
聖㫖全令禁絶取進止
　　催行役法劄子
臣昨於九月初論役法未便事經今巳是兩月未見施
<pb:KR4d0082_WYG_046-8a>
行臣竊見二聖臨御以來凡所更改法度皆巳畧定唯
是役法首尾五年民間終未得安便若不及今完治實
恐久逺姦人指以為詞疵病聖政古人有言難得而易
失者時也惟陛下哀憐小民速指揮大臣早定良法取
進止
　　再催行役法劄子
臣伏見二聖臨御以來號令之不便於民者莫如役法
之甚葢編户之民自五等以上人被其害士大夫自有
<pb:KR4d0082_WYG_046-8b>
知識以上人知其非臣昨日䝉聖恩擢任執法即嘗首
言其事以為他日小人疾害聖政欲立異同之論者必
指此以藉口不若今日博采公議自救其失故於九月
八日備論五事乞賜施行又於十月二十六日乞檢會
前奏早賜指揮前後共經三月有餘終未見可否伏惟
天下利害其切於小民害於聖政未有甚於此者而大
臣因循重於改作遲遲至此甚非陛下勤䘏民物及深
思逺慮之意伏乞更加申敇速令詳議立成定法以時
<pb:KR4d0082_WYG_046-9a>
行下取進止
　　論邊防軍政斷案宜令三省宻院同進呈劄子
臣竊見大理寺審刑院舊制文臣吏民斷罪公案並歸
中書武臣軍員軍人並歸宻院而中書宻院又各分房
逐房斷例輕重各不相知所斷既下中外但知奉行無
敢擬議及元豐五年先帝改定官制知此積弊遂指揮
凡斷獄公案並自大理寺刑部申尚書省上中書取㫖
自是斷獄輕重比例始得歸一天下稱明焉自元豐七
<pb:KR4d0082_WYG_046-9b>
年十月八日奉聖㫖應縁保甲事元係樞宻院指揮取
勘及保甲司乞特斷公案令大理寺定斷刑部勘當申
院元祐四年六月十八日又奉聖㫖禁軍公案内流罪
以下情法不相當而無例擬斷合降特㫖者令刑部申
樞宻院取㫖今年七月十三日又奉聖㫖應係樞宻院
降指揮下所屬體量根究取勘者候奏案到令樞密院
取㫖十月四日又奉聖㫖應官員犯罪公案事干邊防
軍政並令刑部定斷申密院取㫖二十九日又奉聖㫖
<pb:KR4d0082_WYG_046-10a>
應官員犯罪公案事干邊防軍政文臣令刑部定斷申
尚書省武臣申樞宻院臣竊詳前件五項條貫不唯斷
獄不歸一處其間必有罪同斷異令四方疑惑失先帝
元豐五年改法本意兼事干邊防軍政文臣歸尚書省
則雖樞密院本職必有所不知武臣歸樞宻院則自節
度使充經畧安撫有所廢黜雖三省亦有不得知者事
之不便莫大於此臣今欲乞依先帝改法之舊應斷罪
公案並歸三省其事干邊防軍政者令樞密院同進呈
<pb:KR4d0082_WYG_046-10b>
取㫖而巳如此則斷獄輕重事體歸一而兵政大臣各
得其職方得穩便取進止
　　乞優䘏滕元發家劄子(元祐五/年十月)
臣伏見故龍圖閣學士前知太原滕元發昔事先朝早
䝉知遇方羣臣爭以財利求進之秋元發獨能守正時
獻讜言先帝取其大節雖任用進退不一而卒䝉保全
近者朝廷知其可用復還舊職擢寘河東元發亦能裁
損極邊冗戍為國惜費頗有成効今不幸身亡子弱家
<pb:KR4d0082_WYG_046-11a>
貧已䝉聖恩特加賻贈欲乞檢會近例差破人船津送
喪柩骨肉直歸蘇州竢有葬日仍令本州量事應副元
發有弟申從來無行今元發既死或恐從此凌暴諸孤
不得安居縁元發出自孤貧兄弟别無合分財產欲乞
特降指揮在京及㳂路至蘇州以來官司不許申干預
元發家事及奏薦恩澤仍常切覺察取進止
　　薦王鞏劄子
臣伏以方今人才衰少求備實難凡有所長皆當不廢
<pb:KR4d0082_WYG_046-11b>
臣伏見右承議郎王鞏生於富貴志節甚堅好學力文
練達世務昔熙寧之初宰臣王安石用事屢欲用鞏鞏
自知守正不合拒而不從每上書言事多切時病呉充
馮京器其為人嘗與議及國事及王珪蔡確執政李定
舒亶為御史將傾充與京故起大獄廣加羅織欲以次
及二人鞏由此得罪南行萬里三年而歸剛氣不衰言
事如故時二聖臨御司馬光當國鞏復預光議論光極
喜之言之朝廷擢任宗正寺丞方復欲進用而鞏狷介
<pb:KR4d0082_WYG_046-12a>
疾惡為衆所忌適會光物故衆人捃其微過因而排之
遂至今日臣竊悲光平日所薦今皆布列朝廷而鞏獨
連蹇不遇罷官者再凡鞏之所長皆士人之所難能而
其所短多暗昧不明或少年之所不免前知楊州謝景
温與鞏共事嘗上章明辯其寃則愛憎之言未可偏信
臣備位風憲區區之意每欲為陛下掇拾遺材以備任
使與鞏遊從最舊知其所長伏乞陛下洗濯瑕疵稍加
録用必能上感恩造臨事捐軀以報萬一取進止
<pb:KR4d0082_WYG_046-12b>
　　論禁宫酒劄子
臣竊見有司近以在京酒户虧失元額改定宗室外戚
之家賣酒禁約大率從重謹案嘉祐舊法親事官等賣
酒四瓶以上並從違制斷遣刺配五百里外本城其餘
以次定罪皇親臨時取㫖仍許人告提兩瓶以上賞錢
十貫止及熙寧法每賣一斗杖八十一斗加一等罪止
杖一百許人告捕一斗賞錢十貫至百貫止及元祐四
年所定刑賞與熙寧同而有告無捕及今年十一月六
<pb:KR4d0082_WYG_046-13a>
日十二月十八日敕刑從嘉祐而賞從熙寧既兼用兩
重及並行告捕仍許入沽販之家而取㫖之法兼及本
位尊長是以此法一行人情驚擾臣竊惟有司所以立
此法者止為酒户虧額而巳酒户虧額但户部財利一
事耳今既兼取前後重法施於沽販小人足矣臣訪聞
宗室之間頗有疎逺外住之人以窘乏之故或賣酒自
給今既許人入其家捕捉小人無知以捕酒為名恣行
凌辱何所不至兼逐位尊長爵齒並崇多連宗字而卑
<pb:KR4d0082_WYG_046-13b>
幼犯酒不免取㫖若取㫖而不行則雖取何益若遂有
行遣竊恐聖意必不欲如此故臣愚見以為當去尊長
取㫖之法仍不許捕捉之人入皇親宅院如此施行頗
為酌中伏乞特降指揮速行改定取進止
　貼黄臣所言事干宗室欲乞聖意裁定如可施行更
　不出臣此章只作聖㫖批降三省
　　論冬温無氷劄子
臣伏見前年冬温不雪聖心焦勞請禱備至而天意不
<pb:KR4d0082_WYG_046-14a>
順宿麥不蕃去冬此災復甚而加以無氷二年之間天
氣如一若非政事過差上干陰陽理不至此謹案常燠
之罰載於周書而無氷之災書於春秋聖人之言必不
徒設臣謹推原經意而驗以時事惟陛下擇之葢洪範
庶證哲則時燠豫則常燠謀則時寒急則常寒哲之為
言明也豫之為言舒也故漢儒釋之曰上徳不明暗昧
蔽惑不能知善惡無功者受賞有罪者不殺百官廢禮
失在舒緩盛夏日長暑以養物政既弛緩故其罰常燠
<pb:KR4d0082_WYG_046-14b>
周失之舒秦失之急故周亡無寒歲而秦滅無燠年今
連年冬温無氷可謂常燠矣刑政弛廢善惡不分可謂
舒緩矣臣非敢妄詆時政以惑聖聴請為陛下具數其
實然事在歲月之前者臣不能盡言請言其近者凡有
罪不誅者七無功受賞者四陸佃為禮部侍郎所部有
訟而其兄子宇乃與訟者酒食交通獄既具而有司當
宇無罪此其罪而不誅者一也石麟之為開封府推官
與訴訟者私相往來傳達言語獄上而罷更為郎官此
<pb:KR4d0082_WYG_046-15a>
有罪而不誅者二也李偉建言乞囘奪大河朝廷信之
為起大役費用不貲今黄河北流如故漲水既退東流
淤填遂成道路臣屢乞正偉欺罔誤國之罪不䝉采納
任偉如故此有罪而不誅者三也開封府推官王詔故
入徒罪雖該徳音法當衝替而詔仍得守郡至今經營
差遣遷延不去此有罪而不誅者四也知祥符張亞之
為官户理索積年租課至勘决不當償債之人估賣欠
人田産及欠人見被枷錮而田主毆擊至死身死之後
<pb:KR4d0082_WYG_046-15b>
監督其家不為少止本臺按發其罪而朝廷除亞之真
州欲令以去官免罪此有罪而不誅者五也孫述知長
垣縣决殺訴災無罪之人臺官有言然後罷任雖行推
勘而縱其抵欺指望恩赦此有罪而不誅者六也秀州
倚郭嘉興縣人訴災州縣昏虐不時受理臨以鞭扑使
民相驚自相蹈籍死者四十餘人雖加按治而知州章
衡反得美職擢守大郡此有罪而不誅者七也近日差
除户部尚書以下十餘人其間人材麤允公議者不過
<pb:KR4d0082_WYG_046-16a>
二三人其他多老病之餘及執政所厚善耳臣與僚佐
共議以為不可勝言是以置而不論獨取其尤不可者
杜常王子韶二人論之然皆不䝉施行夫杜常在熙寧
間諂事吕惠卿兄弟注解惠卿所撰手實文字分配五
常比之經典及其所至謬妄取笑四方其在都司希合
時忱任永夀等㫖意施之政事前後屢為臺官所劾兼
其人物凡猥學術荒謬而寘之太常禮樂之地命下之
日士人無不掩口竊笑此無功受賞者一也王子韶昔
<pb:KR4d0082_WYG_046-16b>
在三司條例司諂事王安石創立青苗助役之法臣時
與之共事實所親見及吕公著為御史中丞舉為臺官
公著以言新政罷去而子韶隱忍不言先帝覺其姦妄
親批聖語指其罪狀自是以來士人不復比數但以善
事權要子弟故前後多得美官今又擢之祕書指日循
例當得侍從公議所惜實在於此此無功而受賞者二
也張淳資才凡下從第二任知縣擢為開封司録曽未
數月厭其繁劇求為寺監丞即得將作又不數月令權
<pb:KR4d0082_WYG_046-17a>
開封推官意欲因權即真迤邐遷上此無功而受賞者
三也丁恂罷少府簿經年不得差遣一為韓維女壻即
時擢為將作監丞此無功而受賞者四也其因縁親舊
馳騖請謁特從常調與之堂除以至除目隈多待闕久
逺孤寒失望中外嗟怨者尚不可勝數凡上件事皆刑
政不修紀綱敗壊之實也大率近歲所為類多如此譬
如天時有春夏而無秋冬萬物雖得生育而不堅成天
之應人頗以類至宜指揮大臣令巳行者既加改正未
<pb:KR4d0082_WYG_046-17b>
行者無踵前失勉强修飭以答天變臣伏見去年歲在
庚午世俗所傳本非善歲徒以二聖至仁無私德及上
下故此凶歲化為有年然事有過差猶不免常燠無氷
之異由此觀之天地雖逺得失之應無一可欺若更能
恐懼修省戒飭在位相勉為善則太平之功庶幾可致
也臣備位執法實欲使陛下比隆堯舜無缺可指無災
可救是以區區獻言不覺煩多死罪死罪取進止
　　論雇河夫不便劄子
<pb:KR4d0082_WYG_046-18a>
臣竊聞祖宗舊制河上夫役止有差法元無雇法始自
曹村之役夫功至重逺及京東西淮南等路道路既逺
不可使民間一一親行故許民納錢以充雇直事出非
常即非久法今自元祐三年朝廷始變差夫舊制為雇
夫新條因曹村非常之例為諸路永久之法既巳失之
矣而都水使者吳安持等因縁朝㫖造成弊政令五百
里以上不滿七百里每夫日納錢二百五十文省七百
里至一千里以上每夫日納錢三百文省團頭倍之甲
<pb:KR4d0082_WYG_046-18b>
頭火長之類増三分之一仍限一月過限倍納是歲京
東一路差夫一萬六千餘人為錢二十五萬六千餘貫
由此民間見錢幾至一空差人般運累歲不絶推之他
路槩可見矣近因京東轉運使范鍔得替囘論其不便
安持等方畧變法罷團頭火長倍出夫錢工部知罰錢
之苦又乞立限至六月以前雖苛虐比舊稍减然訪之
公議終不為穩便何者朝廷本欲寛省民力故許出錢
雇夫若其錢足以充雇則朝廷將復何求今河上雇夫
<pb:KR4d0082_WYG_046-19a>
日破二百而已(昨來京城雇夫每人日支一百二十/文省則河上日支二百已為過厚)雖
欲稍増數目為移用陪備等費亦不當過有裒斂以傷
民財也故衆議皆謂七百里以下與七百里以上人户
若係差夫則一人效一人之力耳今乃利其逺近有費
用多寡之殊遂令逺者多出五十以為寛剰此豈朝廷
䘏民之意哉兼一夫出二百五十亦巳自過多如臣愚
見若於每夫日支二百文外量出三十以備雜費則據
上件京東所差夫數止約合出一十一萬貫省比本監
<pb:KR4d0082_WYG_046-19b>
所定五分之二耳昔王安石為免役之法只縁多取寛
剰致令民間空匱怨讟並作二聖臨御為之改法今創
痍猶未復也安持本安石之黨昔日主行市易多出官
本散與無根之人虛樁息錢以冐不次之賞雖畧行追
奪而尋復任使葢從來習為聚斂之政至今不改是以
雇夫之法名為愛民而陰實剥下臣欲乞聖慈特降指
揮應民間出雇夫錢不論逺近一例只出二百三十文
省所貴易為出備不至艱苦兼臣聞自來諸路計口率
<pb:KR4d0082_WYG_046-20a>
錢百姓如遭兵火若用之河防之上一無枉費於理尚
可也今取之良民之家而付之河埽使臣壕寨之手費
一稱十出沒不可復知民獨何負而為此哉且今河埽
梢樁之類納時數目不足及私行盗竊比之他司官物
最不齊整及其覺知欠少或託以火燭或因河流向著
一經巻埽大破數日雖有官司無由稽考今以免夫錢
付之類亦如此矣兼訪聞河上人夫亦自難得名為和
雇實多抑配臣今仍乞令河北轉運提刑司同共相度
<pb:KR4d0082_WYG_046-20b>
如何處置關防所支雇夫錢以免欺盗之弊及乞體量
所雇人夫有無抑配具結罪保明聞奏然後朝廷裁酌
從長施行取進止
　貼黄今歲修河夫人數不少且以逺近各半約之仍
　據見行法逺者每人一日多出五十文省則其錢數
　亦必甚多若䝉聖恩便令裁减則民間受賜不少乞
　指揮速賜施行
　　論西邊商量地界劄子
<pb:KR4d0082_WYG_046-21a>
臣聞善為國者貴義而不尚功敦信而不求利非不欲
功利也以為棄義與信雖一快於目前而歲月之後其
害將有不可勝言者矣昔晉文公圍原命三日之粮原
不降命去之諜出曰原將降矣軍吏曰請待之公曰信
國之寶也民之所庇也得原失信何以庇民所亡滋多
退一舍而原降晉荀吳圍鼓鼓人或請以城叛吳弗許
左右曰師徒不勤而可以獲城何故弗為呉曰吾聞諸
叔向好惡不愆民知所適事無不濟或以吾城叛吾所
<pb:KR4d0082_WYG_046-21b>
甚惡也人以城來吾獨何好焉使鼓人殺叛人而繕守
備三月鼓人請降使其民見曰猶有食色姑修而城軍
吏曰獲城而弗取勤民而頓兵何以事君吳曰吾以事
君也獲一邑而教民怠將焉用邑鼓人告食竭力盡而
後取之克鼓而反不戮一人以世俗言之此二人者可
謂疎於事情而怠於功利矣然要其終文公以霸天下
荀吳以强晉國則信義之效見於久逺如此臣竊觀朝
廷之所以御西夏者可謂異矣方元祐三年夏人既受
<pb:KR4d0082_WYG_046-22a>
冊命不肯入謝再以大兵蹂踐涇原大臣畏之明年遣
使請以所許四寨易蘭州塞門朝廷雖不許而大臣務
行姑息不俟其請而以歲賜等事許之一歲所賜凡二
十萬夏人仰之以為命雖以一歲之入易蘭州塞門可
也而奈何與之葢自失歲賜以來朝廷蕩然無復可以
要結夏人者然此既往之事臣不復追咎矣頃者夏人
既得歲賜始議地界朝㫖許以見今州城堡寨依綏徳
城例以二十里為界十里外量置堡舖其餘十里為兩
<pb:KR4d0082_WYG_046-22b>
不耕地約束既定大臣中悔又欲堡寨相照取直議猶
未定而熙河將佐范育种誼欲於見合城堡之外更占
質孤勝如二堡大臣僥倖拓土之功不以育等為非從
而助之尋為夏人所破所殺兵民皆不敢以實聞繼修
城門再被焚毁其事至今未定然夏人廹於内患不敢
堅抗朝命許以照直為界其言猶未絶口而大臣又悔
欲於堡舖之外對留十里通前共計三十里此命既出
有識之士以為失信太甚非中原之體若使邊臣稍知
<pb:KR4d0082_WYG_046-23a>
義理必不忍自出反覆之言以彰不信幸而夏人終以
内患未解不欲違拒黽俛見從十里之地得之不足為
强失之不足為弱雖小人以為得計而君子謂之失䇿
何者要約未定今歲巳添屯重兵前後十將有餘十將
之衆凡五萬人使五萬人西食貴粟其費巳不貲而夏
人順否又未可知雖復暫順要之久逺不信朝廷為患
何所不至然此亦既往之事臣復何言哉臣之所憂但
恐大臣狃於小利睥睨夏國便利田地貪求不巳訪聞
<pb:KR4d0082_WYG_046-23b>
近遣穆衍與邊臣計議既欲取質孤勝如一帶良田凡
數十里又欲取秦鳯路隴諾城與熙河路定西城照直
地僅一百里規模極大聞者驚愕若此謀復作夏人不
堪其忿竊出作過我曲彼直何以禦之且先朝用兵所
得四寨朝廷猶務息民棄而不惜况於其餘何足計較
在兵法有之曰有其有者安貪人有者殘又曰利人土
地貨寶者謂之貪兵兵貪者破今之所為正犯此禁臣
竊怪大臣皆一時儒者而背棄所學貪求茍得為國生
<pb:KR4d0082_WYG_046-24a>
事一至於此外人皆言前後計畫皆出种誼誼本小人
安知大慮而舉朝廷以從之乎要之不出數年此患必
見患至而後言言雖易信而巳無及矣伏乞陛下以社
稷生民為念斷之於心止其妄作則天下幸甚取進止
　貼黄添屯數目臣見陜西轉運使李南公言(此貼黄/在添屯)
　(十將/處)自元祐以來朝廷不起邊事凡自前邊臣欺罔
　殺略熟户計級受賞虜掠財物私自潤入及邊民幸
　於擾攘買賤賣貴如此等事皆不得為故上下鼓唱
<pb:KR4d0082_WYG_046-24b>
　願有邊釁凡此皆姦人自作身計非國之利也今勝
　如質孤等處良田實西邊第一等膏腴豈我獨知以
　為利而夏人不知耶彼知愛之則不免於爭爭一起
　則兵革不息此正隳邊臣之姦計而大臣不察過矣
　臣訪聞夏國柄臣梁乙逋者内有簒國之心然其為
　人狡而多算寛而得衆方欲内安酋豪外結朝廷竢
　内外無患然後徐簒取之所以朝廷近日商量地界
　雖前後要求反覆而乙逋一一聴從葢見議地界止
<pb:KR4d0082_WYG_046-25a>
　於二三十里之間於彼國不深繫利害故也今朝廷
　若見其易與因而别有大段求索使彼不能堪忍或
　至忿爭兵難一交必非朝廷所願至此而後反欲求
　和則所喪多矣
　　論黄河東流劄子
臣聞大河行流自來東西移徙皆有常理葢河水重濁
所至輒淤淤填既髙必就下而決以往事驗之皆東行
至㤗山之麓則決而西西行至西山之麓則決而東向
<pb:KR4d0082_WYG_046-25b>
者天禧之中河至泰山決而西行於今僅八十年矣自
是以來避髙就下至今屢決始決天臺次決龍門次決
王楚次決横隴次決商胡及元豐之中決於大呉每其
始決朝廷多議閉塞令復行故道故道既髙復行不久
輒又衝決要之水性潤下導之下流河乃得安是以大
吳之決雖先帝天錫智勇喜立事功而導之使行不敢
復塞兹實至當之舉也惟是時民力凋弊堤防未完北
流汗漫失於陂障由是元祐之初大臣過聴始開孫村
<pb:KR4d0082_WYG_046-26a>
之議欲導河使東以復故道此議一起都水官吏僥倖
囘河之功河上使臣壕寨利在差遣請受相與唱和爭
請囘河自是公私困竭河北京東西之民為之不聊生
矣伏惟太皇太后陛下皇帝陛下仁民愛物恭儉節用
如恐傷之今河本無事而生事之人公然欺罔坐使公
私俱弊臣實深痛之謹采河朔民言效之左右惟陛下
裁察夫河自天禧西行及其決於大吳其去西山不逺
惟有此地未經淤填比之他處地形最下故河水自擇
<pb:KR4d0082_WYG_046-26b>
其處決而北流直至瀛莫之郊地勢北髙河遂東折入
海其為順便殆天意也惟北京之南孫村在其東岸東
接故道其間數十里地頗汚下毎歲夏秋漲水多自此
溢出昔之治河者以為北京宫闕所在兵民夥煩而孫
村近在南城之外若使漲水從此流入故道則都城生
聚皆有魚鼈之憂故於河之東岸孫村之南開清豐口
以洩漲水流入故道於河之西岸開闞村等三河門亦
以洩漲水行無人之地迤邐流至館陶復合入大河昨
<pb:KR4d0082_WYG_046-27a>
來朝廷如一依昔人措置則北京每歲夏秋漲水自可
無虞城南堤防所費並可省罷自北京以北至瀛莫以
南地廹西山漸有岡阜河水至此自不能為害惟有深
州當河流之衝所宜經畫今若徙武强縣開近東舊河
道(具見/畫圖)引河稍東則深州之危必自紓解然後完治山
公一帶北堤極令髙厚則河流赴海可無大患矣今自
建孫村囘河之議先閉塞闞村等三河門又於梁村築
東西馬頭及鋸牙侵入河身幾半迫脇大河强之使東
<pb:KR4d0082_WYG_046-27b>
既河身噎塞則上流陽武靈平等處去秋並告危急漲
水至北京之南東西兩岸無所分减又為馬頭鋸牙所
迫併入孫村直上北京簽横堤面北京告急嘗稱若雨
不止風不定本京必定疎虞其得平安葢出天幸由此
横堤順水堤皆作木岸所費不貲然終亦不可全恃兼
梁村東馬頭下崖至水面髙七尺水深二丈以上若欲
開掘馬頭以東囘奪河身須及三丈乃可訪聞入地一
丈泥水不可復開雖復傾國應副力亦不及若欲略行
<pb:KR4d0082_WYG_046-28a>
開掘令漲水衝刷成河則二年以來巳試不效况故道
一帶堤内直髙一丈上下而堤外直髙二丈有餘架水
行空最為危事謹按自來河決必先因下流淤髙上流
不快然後乃決然則大吳之決巳縁故道淤髙今乃欲
囘河使行於此理必不可且見今北流深處水行地中
實得水性捨此不用而欲引入故道使水行空中雖三
尺童子皆知其妄而建議之臣恣行欺罔居之不疑今
雖變囘河之名為分水之議據都水奏請本謂囘河與
<pb:KR4d0082_WYG_046-28b>
减水事體不同所有巳修進馬頭三百餘步乞從修河
司隨宜措置馬頭既在大河之中横欄水勢汎漲之時
理須斟酌可存可拆一面施行朝廷雖許其所請然本
司收買馬頭物料至今不絶又與本路監司同奏乞隨
宜開導口地一帶河槽務令深濶併修葺𦂳急堤岸釃
為二渠臣觀其指意雖名為减水其實暗作囘河之計
也且自置修河司以來使過朝廷應副見錢四十九萬
餘貫其他公私所費猶不在此數今歲春夫共得一十
<pb:KR4d0082_WYG_046-29a>
萬人而北流止得三萬東流獨占七萬葢自來河北只
管一河東西兩岸而巳今為分水之故添為兩河東西
四岸内北流横添四十五埽使臣三十四員河清兵士
三千六百餘人物料七百一十六萬三千餘束其為耗
蠧何可勝言葢都水官吏專欲成就决不可行之故道
而疵病巳行之北流其欲成就故道則孫村開河馬頭
等役當罷而不罷其欲疵病北流則深州武强等患當
講而不講(建議分水之人利在深州危急以顯北流/可廢而東流當開其為不忠莫甚於此)北
<pb:KR4d0082_WYG_046-29b>
京靈平陽武諸處危急實由分水所致則諱而不言深
瀛恩冀去歲無害實由北流堤防稍立之功則指為分
水之效其為罔上衆所憤歎臣職在風憲疾之久矣近
因訪問習知河事之人頗得其實采畫成圖隨事籖貼
指掌可見今隨劄子上進臣雖未嘗閱視形勢然而朝
廷大臣亦未嘗按行其地不可便以都水官吏為信也
欲乞聖慈特選骨鯁臣僚及左右親信往河北計會逐
處安撫轉運提刑州縣及北外監丞司官同共踏行詳
<pb:KR4d0082_WYG_046-30a>
其圖録開述利害保明聞奏如臣所言不妄即乞罷分
水指揮廢東流一行官吏役兵拆去馬頭鋸牙依上件
所陳施行今年春夫仍並撥付北流開河築堤役使所
貴河朔及鄰路兵民早獲休息國家財賦不至枉費有
豐足之漸則天下幸甚天下幸甚取進止
　貼黄今河上夫役不過二月半下手如䝉聖意允臣
　所請伏乞火急差官前去定奪所貴未役之前早見
　可否不誤興役
<pb:KR4d0082_WYG_046-30b>
　
　
　
　
　
　
　
　欒城集巻四十六

<pb:KR4d0082_WYG_047-1a>
欽定四庫全書
　欒城集卷四十七
　　　　　　　　　　　　　宋　蘇轍　撰
　中書舍人撰兩府請賀謝表狀十首
　　謝太皇太后受冊表
臣轍等言臣等近奉表請太皇太后以時備禮膺受冊
寳伏奉批答不許者臣等聞謙雖盛德過則失中禮有
必然義非所避方旱災未解則克已安衆人主之令猷
<pb:KR4d0082_WYG_047-1b>
及神人既和則備物正名有國之常法若乃務於損而
不復有其實而弗居使禮典不修則臣子何頼臣等誠
惶誠恐頓首頓首伏惟太皇太后陛下躬任姒之至徳
蹈舜禹之休功無為而遐邇自安不言而忠邪自辨四
海䝉福三年于今乃者雨不應時民斯艱食然而振廪
已責之惠饑饉所以再生側身修行之誠鬼神所以助
順今蠶麥既阜黍稷可期人獲安居朝亦無事而禮廢
不舉衆將謂何夫以擁佑神孫緝熙大業名號之施本
<pb:KR4d0082_WYG_047-2a>
由其實文物之盛復沿其名夫何嫌疑固執謙畏而况
遏密之期已極愛戴之願方深抑損逾涯進退無據臣
等重念君父之道不獨為身其於臣子之謀當使無過
今時日協吉冊寳告成却而不施自為則至而使皇帝
陛下不得盡人子之義百官有司不得舉人臣之職此
臣等區區竊所未喻也伏願太皇太后陛下勉循斯請
以安衆心仰以奉祖宗之舊儀俛以為國家之榮觀臣
等無任懇欵激切屏營之至謹奉表以聞
<pb:KR4d0082_WYG_047-2b>
　　賀擒鬼章表
臣轍等言伏覩熙河蘭㑹經畧司奏今月十九日洮東
安撫种誼等領兵攻破洮州城生擒西蕃首領鬼章者
天網雖寛久而必獲神理助順叛者自亡曾是偏師之
出彊遂聞元惡之授首諸戎震疊西鄙肅清臣轍等誠
歡誠抃頓首頓首伏惟太皇太后陛下天覆四方坤載
萬物好生之徳發於自然柔逺之功覃於無外昆蟲草
木咸知此心天地鬼神隂相其業顧西蕃之遺種孤累
<pb:KR4d0082_WYG_047-3a>
聖之鴻私頃在熙寧之間誘䧟思立之衆置而不問猶
覬知恩爵秩兼隆賜予不絶而乃濳結西夏攻圍南川
焚蕩傷夷動以萬計發掘驅虜不可數知築據臨洮傲
睨天討當宁太息念疆塲之無辜諸將激昂知背誕之
不赦兵刃既接凶黨奔亡臨衝未施壁壘自破老羌奪
氣白首就擒即聽檻車之行以正藁街之戮乃者拓跋
小醜憑恃解仇之謀猖狂大言隂蓄窺邊之計脣亡則
齒知難久臂解則肩不自持料其破膽之餘欵塞無日
<pb:KR4d0082_WYG_047-3b>
信矣得天之助本於愛物之誠臣等鎮撫無功黽勉備
位幸依干羽之化庶覩兵革之藏欣戴之心倍萬倫等
臣轍等無任瞻天望聖激切屏營之至謹奉表稱賀以
聞
　　謝入伏早出狀二首
伏以火老而煩金微斯伏忽被早歸之詔仰慙内恕之
恩退食委蛇撫躬戰汗臣等叨塵近輔與聞政幾庇廣
厦之清隂飽素飡而終日方慙懼於無補何勞苦之足
<pb:KR4d0082_WYG_047-4a>
云伏惟太皇太后陛下推已及人使臣以禮深念早衰
之質許以中昊之休顧惟民事之至艱葢有日入而後
息臣等敢不上懐主眷俯念人勞廣清淨之餘風致安
佚於無外
伏以候極南訛日臨庚伏方齋居之暇豫閔政務之勤
勞亟命遄歸得從燕息臣等猥以一介獲覽萬㣲殫日
力而不遑知寸隂之可惜惕然祗畏敢有怠荒伏惟皇
帝陛下雞鳴求衣日旰㤀食致海内無警急之奏而朝
<pb:KR4d0082_WYG_047-4b>
廷有清淨之風膺化國之舒長念暑雨之咨怨曾匪賢
勞之久遽䝉夙退之安臣等敢不上體眷懐益勵愚拙
更寒署而不易期歲月之有成
　　謝坤成齋筵狀二首
清光可企初奉萬年之觴妙供已成共薦三乘之福遽
傳温詔式燕羣工舉磬管以示和陳肴核而飽徳與衆
同樂既均夷夏之歡俾夀而康當遂臣鄰之願
　　又
<pb:KR4d0082_WYG_047-5a>
寅奉東朝方慶誕彌之節均慈列辟俾同既醉之歡飫
以和羮作之備樂舉太平之舊事竦衆目以榮觀呦呦
鹿鳴士有盡心之願振振鷺下衆知胥樂之誠
　　謝講徹論語賜燕狀二首
志在多聞親講前王之訓功惟日就遽見一經之終深
念勤勞式均燕喜籩豆有楚鐘鼔畢陳勉興好我之心
既優以禮將聞善道之告不絶於時
宸心莫測方篤志于詩書坤德無為但勤修于儁彦曽
<pb:KR4d0082_WYG_047-5b>
未閱歲已聞終經式均燕豆之私以榮講席之報始於
好學竚觀聖政之新終克肯堂益助慈心之善
　　賀雪御筵謝狀二首
伏以微陽將復温氣尚浮誠意感天不日而應同雲覆
地雨雪載均信哉牟麥之祥復稱癘疫之藥時方嗣歲
已知天造之回功在庶農益驗坤元之徳臣等弼諧雖
幸爕理何功安此豐年日有素餐之愧錫之備禮重叨
曲燕之私醉飽而歸震惶無措
<pb:KR4d0082_WYG_047-6a>
伏以近自頻年每愆時雪聖心勤念雖淵黙以無言天
意密符變凝隂而有作飛花先自於宫闕布潤俄遍於
寰瀛九軌澄清巳消塵&KR0381;之濁三農踴躍載歌牟麥之
豐臣等幸此有年共安無事錫之醴酒益知和氣之充
飫以肴烝願均足食之惠醉飽盛德歌舞休功
　編神宗御集奏請表狀二首
　　乞御製集敘狀
臣等頃被㫖編次神宗皇帝御製文集檢尋遺放綿厯歲
<pb:KR4d0082_WYG_047-6b>
時於兵政二府得處置之詳於臣寮諸家得訓敇之要相
從以類首以詩頌雜文備載無遺終以邊防秘計今者編
録粗定卷帙已分臣等恭惟神宗皇帝天縱彌文神授英
略詞章淵妙不學而能籌策縱横絶人逺甚而復厲精庶
政親决萬機故其㳺幸無益之文見存無幾至於經綸成
務之作著録尤多足以上繼典誥垂世之書豈止追迹漢
唐能文之主臣等雖觀章句莫測淵源竊見祖宗御製集聖
製序文已有故事葢天日之象非常人所能形容而堯舜之
<pb:KR4d0082_WYG_047-7a>
言非來聖莫適題品臣等欲乞皇帝陛下依前朝典故親
譔神宗皇帝御製集序頒付本所以發揮聖作昭示來世
　　進御集表
臣轍言竊惟神宗皇帝天縱聖德文章&KR1441;偉策略宏逺
出於天性不由學致自初即位經營百度有綱紀海内
鞭撻四方之志老臣宿將拱手相視以聽可否至于發
姦摘伏料敵制勝明見萬里之外皆發於文詞臣頃被
聖㫖編次遺文始于禁中次及三省密院下至文武諸
<pb:KR4d0082_WYG_047-7b>
臣之家凡尺牘寸紙無所遺軼或文采焕發足以形容
淵𠂻或事實明著足以考察時政謹已譔次成書然臣
之愚陋不足以測知深淺臣轍誠惶誠恐頓首頓首伏
惟皇帝陛下居堯舜之位躬曾閔之孝(太皇太后表改/此二句云以文)
(母之慈修/聖子之業)補述前志見於為政網羅遺事盡副史官猶
恐平生文字久而散亡或致磨滅特置官局經涉嵗時
臣伏觀厯代帝王如漢武魏文唐徳文宣三宗皆工於
詩騷雜文與一時文士比長絜大至於經綸當世講論
<pb:KR4d0082_WYG_047-8a>
利害以文墨盡天下事則皆不足以仰望先帝之萬一
惟漢光武起布衣治經術提三尺劍以平僣亂得治民
馭兵之要每以手迹十行細札號令海内竇融在河西
詔書至探融等情偽河西皆驚以為不可欺即時欵附
第五倫為京兆掾每讀詔書曰此聖主也願為盡死力
魏太祖芟夷羣醜其用兵雖法孫吳然因事變化自作
兵書十餘萬言諸將征伐皆以新書從事臨事又手為
節度從令者克捷違教者負敗惟此二君近之然先帝
<pb:KR4d0082_WYG_047-8b>
之文其高處自當與典謨訓誥為比非近世所能髣髴
凡著録九百三十五篇為九十卷目録五巻内四十巻
皆賜二府及邉臣手札言攻守祕計先被㫖録為别集
不許頒行仍御製集序一篇以紀盛徳發明大訓臣竊
見祖宗御集皆於西清建重屋號龍圖天章寳文閣以
藏其書為不朽計又刻版模印遍賜貴近臣今巳繕寫
分為五幞隨表上進欲乞降付三省依故事施行所有
御集即付本所修寫鏤版臣無任戰汗慙懼屏營之至
<pb:KR4d0082_WYG_047-9a>
謹奉表以聞
　辭免恩命表狀劄子一十六首
　　辭起居郎狀
右臣今月十九日准閤門告報巳有告命除臣起居郎
者伏念臣頃自疎外擢居諫垣衰廢之餘才力耗竭黽
俛歲月無所建眀近因朝廷除張頡為户部侍郎杜紘
為右司郎中公議紛然謂非其人臣繼上封章極言其
事杜紘雖才性鄙佞㸃辱華要而罪惡未著臣亦不敢
<pb:KR4d0082_WYG_047-9b>
力言至如張頡為性嶮躁臨事乖方厯任以來罪狀山
積臣以為事既眀白是以前後五次上言不知頡久事
權植根深固一為左右之所保任遂致聖意確然不移
臣屢獻狂言誠不量力雖聖恩寛貸未賜譴訶豈敢冒
昧寵榮復塵要近言不稱職臣猶自知當黜反遷衆必
指笑伏乞特回誤恩除臣一外任差遣俾臣得免清議
不勝幸甚所有前件告命臣不敢祗受謹録奏聞伏候
敇㫖
<pb:KR4d0082_WYG_047-10a>
　　第二狀
右臣准今月二十三日尚書省劄子以臣奏乞免起居
郎恩命奉聖㫖不許辭免者君父之命所當敬從臣實
何人敢有固執特以臣前言張頡除户部侍郎不當前
後五状不䝉施行頡之罪名著在案牘傳於公議而大
臣主之愈力朝廷用之不疑則是臣謗毁忠賢眩惑天
聽狂妄之誅所不當赦臣今不敢復論其事但以言為
職言既不用理當廢黜衘愧冒寵義實不安伏乞檢臣
<pb:KR4d0082_WYG_047-10b>
前奏除臣一外任差遣以全臣進退之分所有起居郎
告命臣不敢祗受謹録奏聞伏候敕㫖
　　免修條支賜劄子
臣准門下中書後省關准吏部牒以臣詳定參校六曹
寺監吏人額禄文字并修條特支銀絹各五十疋兩竊
縁編修條貫及裁定吏額皆上禀朝廷論議下頼官吏
勤力臣居其間别無勞効冒昧恩賞情所不安况范百
禄等巳有文字辭免乞贈檢㑹一處施行特寢誤恩以
<pb:KR4d0082_WYG_047-11a>
安愚分取進止
　　第二狀
臣近准尚書省劄子奉聖㫖不許臣辭免詳定吏額并
修條特支銀絹者聖恩深厚不廢微勞豈合固辭上煩
天聽然念臣頃自遭遇曾未數年致位近侍其間因縁
職事催督官吏修定舊條在於㣲臣絶無分毫之効若
皆一一僥倖恩賞實愧心顔伏乞聖慈察臣誠心非有
矯飾追寢成命以安愚衷取進止
<pb:KR4d0082_WYG_047-11b>
　　辭召試中書舍人狀
右臣今月二十二日奉聖㫖召試中書舍人者伏念臣
頃自外官擢任言責雖繼陳狂瞽而報効蔑然遽䝉聖
恩執筆柱下復縁乏使權掌命書資淺才㣲寵恩沓至
自知非稱而况人言方欲上書自陳以辭要劇忽聞召
命震越非常况今多士盈廷詞臣間出或久次不用或
沉伏未聞豈患無人以備任使顧臣才力短拙重以衰
殘曽未逾年致身華近必貽公議難以自安伏乞追回
<pb:KR4d0082_WYG_047-12a>
誤恩少安愚分謹録奏聞伏候敇㫖
　　第二狀
右臣今月某日准閤門告報䝉聖恩除臣試中書舍人
者頃䝉特㫖召中堂辭避不從俛而就遂忝成命意終
不安雖知區區寸誠不能仰回天聽而匹夫之志終欲
必行葢人臣事君本求知遇有命不受近於不情然臣
以義而言有三不可伏念臣少從父學稍知為文憂患
以來筆硯都廢今雖勉强心志巳衰此一不可也臣
<pb:KR4d0082_WYG_047-12b>
昨自縣道召充諫宫旋叨左史仍兼詞命駢繁寵數併
在一年臣猶知非况復公議此二不可也内外兩制素
號要途兄軾頃已擢在禁林臣今安敢復據西掖非獨
畏避譏評實亦恐懼溢滿此三不可也臣既無一堪而
有三不可冒昧寵禄將安用之伏乞聖慈鑒臣愚誠特
寢前命俾臣得安閑地少弭人言則臣圖報恩私尚有
他日謹具狀奏聞伏候敇㫖
　　辭户部侍郎劄子
<pb:KR4d0082_WYG_047-13a>
臣准尚書省劄子巳降誥命除臣依前朝奉郎試户部
侍郎奉聖㫖管句右曹者待罪西掖雖已朞年齷齪文
墨之間愧負寵禄之厚豈期過聽特有甄升竊以户部
右曹兼領昔日金倉司農之政侍郎職事専治天下差
繇市易之餘奏請紛然法度未定方欲酌今昔之中制
采吏民之公言宜得强眀練達之人立成久逺通融之
法如臣暗陋何以克當願回誤恩别選能吏俾臣愚獲
安于微分而國事不失為得人公私兩宜衆議為允懇
<pb:KR4d0082_WYG_047-13b>
迫之至冒昧以聞取進止
　　辭吏部侍郎劄子
臣准尚書省劄子巳降誥命除臣試尚書吏部侍郎奉
聖㫖令管句右選者臣待罪民部一朞且半才㣲事劇
智力俱殫方欲干扣聖眀稍求閒地而猥䝉進擢俾佐
天官地望愈華職業尤夥見今選集之士五六千人一
失銓量人言可畏伏望聖慈矜臣不逮察臣無他除臣
一閒慢差遣上以明朝廷用人之公下以全愚臣知止
<pb:KR4d0082_WYG_047-14a>
之分干冒天威進退失措取進止
　　辭翰林學士劄子
臣今月十四日准閤門告報已降誥命除臣翰林學士
知制誥者臣頃在民曹頗經歲月不能均調有無仰助
邦計日虞曠弛以速刑誅朝廷曲賜保全巳為至幸復
加進擢必致煩言近被除書參掌吏選雖云寵命猶麗
諸曹臣自量空疎尋巳辭避而况玉堂之清秘號為詞
臣之極選臣兄軾舊以文學見稱流輩猶復畏避不敢
<pb:KR4d0082_WYG_047-14b>
久居得請江湖如釋重負在臣微陋實為叨竊兄出弟
處或謂朝廷私臣一家地近職嚴姑願朝廷厯選多士
雖或未欲置臣於外猶願特許假臣以閒茍未滿盈庶
可驅策悃誠迫切進退兢危伏望聖慈即賜俞允取進
止
　　辭御史中丞劄子
臣待罪禁林行將一歲兼權吏部復又累月常恐才小
責重有一曠敗孤負聖恩今月三日得閤門報准告除
<pb:KR4d0082_WYG_047-15a>
臣御史中丞充龍圖閣學士聞命震恐㒺知所措葢自
二聖臨御所用執法今於六人或由此進用或因事罷
去凡任人之得失實係朝廷之重輕官吏視之以啓勤
怠之心邪正因之以知消長之候是以前代所選至慎
至難如臣鄙凡何以堪此况復職冠河圖之祕亦非近
事之比雖朝廷過聽欲以寵借小臣而臣自度量顧願
少安愚分重念臣頃者為邑江外被召還朝曾未五年
遍厯華近無尺寸之功徳荷山岳之恩私區區之誠每
<pb:KR4d0082_WYG_047-15b>
虞傾覆若復冒居要任誠異本心况臣非獨自為身謀
亦為朝廷惜此過舉伏乞追寢成命退就閒官上全知
人之眀下安守節之義惶恐迫切不知所裁取進止
　　辭尚書右丞劄子
臣今月五日准閤門告報䝉恩除中大夫守尚書右丞
者臣備位南臺言事無補上負朝廷開納之意下辜朋
友責望之誠徒以厚恩未酬欲去不忍豈謂非常之命
猥加無補之臣矧復二轄之官萬幾所在茍用人之一
<pb:KR4d0082_WYG_047-16a>
失實取輕於四方如臣奮自諸生誤叨近侍崎嶇縣道
曾未數年出入周行莫聞顯効資地淺薄積薪有後來
之譏徳業空虚在梁有不稱之誚伏乞追寢成命少安
愚𠂻上以全二聖知人之眀下以成孤臣審已之分臣
無任祈天待命激切屏營之至取進止
　　第二狀
臣䝉恩除中大夫守尚書右丞今日雖巳具劄子辭免
然意有未盡君父之前不敢復隠謹具披露惟陛下察
<pb:KR4d0082_WYG_047-16b>
之伏念臣幼無他師學於先臣洵而臣兄軾與臣皆學
藝業先成每相訓誘其後不幸早孤友愛備至逮此成
立皆兄之力也頃者兄弟同列侍從臣已自愧於心今
兹超遷丞轄中臺與聞政事而臣兄軾適自外召還為
吏部尚書顧出臣下復以臣故移翰林承㫖臣之私意
實不遑安况軾之為人文學政事過臣逺甚此自陛下
所悉臣不敢逺慕古人内舉親戚無所迴避只乞寢臣
新命若得與兄軾同為從官竭力圖報亦未必無補也
<pb:KR4d0082_WYG_047-17a>
如此則公議既允私意獲安其於愚臣實為至幸取進
止
　　第三狀
臣今月某日伏䝉聖恩賜臣詔書一道不允臣辭免恩
命者命降自天輒形懇避恩不加譴猶辱訓詞輒縁覆
燾之私復伸愚陋之懇葢陳力事上常自止於不能而
量才用人亦當矜其巳竭况臣位居執法職在繩愆茍
有官非其人爵踰於德法所當治臣敢弗言今者擢置
<pb:KR4d0082_WYG_047-17b>
近班實為虚授若遂黽俛居位臣既自巳知非茍復傳
播於人衆必指為無恥在他人猶為不可况本職之所
當言幸別選於長才冀稍安於私意再殫誠悃非敢飾
詞所有誥命不敢祗受臣無任震越待罪之至取進止
　　第四狀
臣今月某日䝉恩差到某官齎降詔書一道以臣再辭
恩命不允所請者特遣使車宣布君命里巷改觀親黨
增光雖聖聰之未回抑愚言之可聽與其順㫖而使聖
<pb:KR4d0082_WYG_047-18a>
朝不獲所任曷若違命而使柄臣舉惟其人用此力辭
期於得請昔楚有子玉文公為之仄席衛多君子季札
知其未亂若公卿類皆骨鯁則精神足以折衝今雖忠
賢在朝股肱恊力不宜雜用小器以示乏人臣能知難
國之福也茍不度德民何觀焉尚冀察臣危誠追寢前
命俾得粗陳薄技以効一官既獲謀身之宜非無報國
之所進退兩得家國俱安其於微臣豈非厚賜無任恐
懼懇禱之至取進止
<pb:KR4d0082_WYG_047-18b>
　　免尚書右丞表
臣轍言伏奉誥命䝉恩除臣中大夫守尚書右丞者首
居言責無補聖時方有黜幽之虞遽聞躐等之命辭而
不獲情實難安臣轍誠惶誠恐頓首頓首伏念臣家世
寒賤兄弟戅直早坐狂言流落江湖而不返晩逢興運
聮翩禁近以偷安恃聖神之誤知蹈嶮夷而莫顧前後
厯居於臺諫彈擊多召於怨尤每圖自安之宜惟有早
退之便徒以受恩未報中夕以興進退皆艱徬徨自失
<pb:KR4d0082_WYG_047-19a>
敢有望於殊寵以自速於煩言矧兹丞轄之嚴號居弼
諧之貳觀用人之當否知為國之重輕如臣迂濶而寡
謀孤直而多怨進用兹始已或紛然眷遇儻隆安能自
保伏望太皇太后陛下眷求一徳以允僉言慎名器之
假人念衣裳之在笥亟收前命以保危蹤茍無隕越之
憂盡出生成之造臣無任祈天竢命激切屏營之至謹
奉表陳免以聞
　　第二表
<pb:KR4d0082_WYG_047-19b>
臣轍言伏奉誥命䝉恩除臣中大夫守尚書右丞者臺
轄之重國論所存顧惟尺寸之材向與棟梁之選比陳
誠懇尚閟俞音臣轍誠惶誠恐頓首頓首伏念臣家世
寒儒僅守父兄之樸學文史末技不通邦國之大猷頃
自元祐之初偶緣乏使召自南遷之後遽責使言旋由
左史而踐掖垣復從右户以居翰苑迨兹執法曽未數
年言何補於聖明志已殫於憂責以一日遭逢之幸擅
諸臣積累之榮方懐滿溢之虞願求閒散之便豈意恩
<pb:KR4d0082_WYG_047-20a>
私之横被復叨丞轄之近班自昔政事之臣非處書生
之地既犯不韙其何敢安伏望皇帝陛下以徳愛人量
才付位深察斗筲之陋難堪鍾鼎之藏追還誤恩選建
明德俾賢愚各安其所則中外無復間言其於㣲臣受
賜多矣臣無任祈天竢命激切屏營之至謹奉表陳免
以聞
　
　
<pb:KR4d0082_WYG_047-20b>
　
　
　
　
　
　
　
　欒城集巻四十七

<pb:KR4d0082_WYG_048-1a>
欽定四庫全書
　欒城集卷四十八
　　　　　　　　　　　　　宋　蘇轍　撰
　雜謝恩命表狀二十一首
　　謝除中書舍人表二首
臣轍言伏奉誥命除臣試中書舍人仍改賜章服者執
筆柱下巳愧空疎起草禁中尤為清切上慙主眷下愧
人言臣轍誠感誠懼頓首頓首伏以西臺政教之源紫
<pb:KR4d0082_WYG_048-1b>
微論思之地緝熙庶政事得稽參進退具寮言成訓誥
昔趙孟治晉叔向為之謀主則楚無以當國僑為鄭子
羽掌其詞令則國鮮敗事今臣所領頗近於斯宜得博
達詳練之人疎通敏捷之士考覈邦典潤飾皇猷如臣
樸訥少文迂拙自用在仁祖時始以直言見收下第在
神考時復以封事獲對清光不能自結於一時旋復竄
投於萬里雖謀身之不暇顧受任以何堪泰壇之樽何
取溝中之斷清廟之瑟誤收竈下之焦此葢伏遇皇帝
<pb:KR4d0082_WYG_048-2a>
陛下出震乘龍代天理物黙然思道専意於用人穆若
守成選衆而求舊憐臣一介之賤偶為三世之陳遺簮
以故而見收老馬以病而復養不求其用聊廣吾仁臣
雖力不迨人而誠心未冺學㤀其舊而一二猶存敢不
靖恭于朝側聽高宗之言政勉强以俟幾見成王之措
刑臣無任感天荷聖激切屏營之至謹奉表稱謝以聞
臣轍言伏奉誥命除臣試中書舍人改賜章服者越從
左史擢領西垣口出命書身參法從深念山林之迹本
<pb:KR4d0082_WYG_048-2b>
無富貴之心聞命若驚固辭不獲臣轍誠感誠懼頓首
頓首伏念臣生本西蜀家世寒儒學以父兄為師貧無
公卿之助私有求於禄養輒自力於文詞慨然東逰無
以上達際㑹仁祖訪求直言策語猖狂恃聖神之不諱
考官怪怒惡悻直之非宜孰知牾俗之言特被愛君之
詔感激恩遇遂㤀死生莫酬國士之知適有私門之禍
未填溝壑重迫饑寒時於道途望見神考一封朝奏夕
聞召對之音衆口交攻終致南遷之患生雖不遇嘗辱
<pb:KR4d0082_WYG_048-3a>
顧於二宗時不見容勢殆濱於九死厄窮自致黽俛何
言敢云衰病之餘復被寵光之幸此葢伏遇太皇太后
陛下母慈均覆坤徳無私欲以任姒之明躬行堯舜之
道肆求多士以遺成王耆老畢㑹於朝廷耕築不遺於
林莽遂令拔擢猥及空疎馮唐已衰猶願雲中之往貢
禹雖老未忘封事之勤譬如木之在山生則荷恩而死
無所怨水之於地行則潤下而止不敢辭臣之事君義
亦如此欲報之意非言所殫臣無任感天荷聖激切屏
<pb:KR4d0082_WYG_048-3b>
營之至謹奉表稱謝以聞
　　謝除户部侍郎表二首
臣轍言今月初四日伏奉誥除臣依前朝奉郎試尚書
户部侍郎者掖垣清閟奉鉛槧以媮安民部劇煩以金
榖而為職事非素學命不獲辭臣轍誠惶誠恐頓首頓
首伏念臣起於南裔曾未再朞擢在近班訖無少補開
口論事適宸心延納之初引筆代言非書命縱横之際
竊禄而已功何足云計日以言時亦未幾方自憂於汰
<pb:KR4d0082_WYG_048-4a>
去豈復意於超升此葢伏遇太皇太后陛下仁聖無為
靜深照物坐閱工師之衆灼知情偽之端察臣朴愚憐
臣孤逺才雖未能以應務性則不喜於為邪試之劇曹
冀其來効然臣觀當今右部之政正值昔日新法之餘
召募憂於錢荒差繇患於户少事既難辨法當通方尚
頼聖算之眀稍寛民力之憊臣之疎拙徒自勉强茍少
緩於瘡痍亦圖報之萬一臣無任感天荷聖激切屏營
之至謹奉表稱謝以聞
<pb:KR4d0082_WYG_048-4b>
臣轍言今月初四日伏奉誥命除臣依前朝奉郎試尚
書户部侍郎者田野之姿入朝未幾侍從之貴冒寵巳
多方懐汰去之憂敢有超遷之望臣轍誠惶誠恐頓首
頓首伏以右曹之政本專賦役之煩近歲以來復益金
倉之舊下闗民力上計邦儲朝廷議論積年於兹吏民
封章繼日以上置局未遑於成法付部要責其奏功將
以適四方之宜為一代之典自非精練吏事通知民情
何以上副憂勤下寛疲瘵如臣淺陋殆難克堪此葢伏
<pb:KR4d0082_WYG_048-5a>
遇皇帝陛下聖貴乘時孝先述志眀於因革之故達於
利病之原上覽祖宗之成規下采今昔之公議昭然獨
斷惠此小民謂臣出自賤寒或知劭農之意性本愚拙
庶無希合之情度越衆賢付以要務臣敢不上體聖慮
勉盡鄙心臣無任感天荷聖激切屏營之至謹奉表稱
謝以聞
　　謝對衣金帶表二首
臣轍言伏䝉聖恩賜臣對衣金帶者盛服在躬衰容有
<pb:KR4d0082_WYG_048-5b>
耀兼金收祍綿力難勝顧視何功叨塵重錫臣轍誠惶
誠恐頓首頓首伏念臣家本寒族誤㸃清班豈曰無衣
敢自求於安燠可使束帶顧未工於語言曾是遭逢坐
䝉恩寵此葢伏遇皇帝陛下徳澤無外足以衣被四方
禮義有餘意將藩飾羣下發在笥之珍以明重慎易佩
魚之飾以示等威結以㑹朝垂厲識都人之舊服而拜
舞顧影有彼已之慙豈徒褒博以為容願盡糜捐而報
德臣無任感天荷聖激切屏營之至謹奉表稱謝以聞
<pb:KR4d0082_WYG_048-6a>
臣轍言伏䝉聖恩賜臣對衣金帶者中廷拜命御府推
恩授安吉之禮衣兼熒煌之寳帶臣轍誠惶誠恐頓首
頓首伏念臣西南賤士儒素傳家羊裘寛博以禦寒牛
脇連延而束體久從㳺宦幸此甄收曾何施為坐沾賜
予此葢伏遇太皇太后陛下天覆庶物子養羣臣機杼
告功逺取同裘之義範鎔成質式示斷金之誠箧笥增
輝既燻暖於私室鞸紳同結亦誇耀於周行顧慙彼巳
之譏當誓捐軀之報臣無任感天荷聖激切屏營之至
<pb:KR4d0082_WYG_048-6b>
謹奉表稱謝以聞
　　謝翰林學士宣召狀二首
右臣今月二十五日西頭供奉官充待詔盛倚至臣所
居奉宣聖㫖召臣入院充學士者成命莫回驚使華之
促召一家竦聽望雲闕以馳情實儒者之至榮豈平生
之敢望竊以翰墨之任始自有唐供奉至尊講聞前輩
北廊奏事有如李絳之忠中禁論兵復數畢諴之智迨
我祖宗之盛最優文學之臣時舉舊章多䝉召對頃自
<pb:KR4d0082_WYG_048-7a>
恭黙之後稍虚顧問之常方今聖德日躋羣臣屬目葢
將虚前席以博問繼夜燭而疇咨宜得儁良密侍燕語
如臣草野微陋章句拙疎十載江湖之間自羣魚鳥五
遷臺省之要永愧冠裳敢謂乏人遽令至此兹葢伏遇
皇帝陛下天心廣大海徳并包物無一介之遺意求萬
目之舉臨朝訪道有元老之在前燕處清心援衆正而
自助從容盛徳循致承平塵露之微海嶽奚補修列聖
之故事今將其時因聞見以納忠臣亦有志臣無任感
<pb:KR4d0082_WYG_048-7b>
天荷聖激切屏營之至謹録奏謝以聞
右臣今月二十五日西頭供奉官充待詔盛倚至臣所
居奉宣聖㫖召臣入院充學士者力辭不免亟承詔㫖
之温就職有時復紆使節之重慙負之極俯伏何言竊
以法從之華禁林稱首田漁自奮幸遭遇之巳艱兄弟
迭居况前後之無幾二劉二吳號有唐之盛事二宋二
韓稱本朝之得人或同處於一時或相望於累歲今臣
與兄軾皆塵西掖繼入北扉曾未三年遍經兩制才不
<pb:KR4d0082_WYG_048-8a>
逮於前輩寵遂極於當年聖主何私偏許一門之幸愚
臣自料敢齊伯氏之賢莫為先容獨爾幸㑹此葢伏遇
太皇太后陛下天地之徳含氣必生日月之明容光咸
照力判忠邪之黨首清侍從之聮察臣兄孤直之無他
適具貟偶闕而當補棄遺簮而未忍意同氣之可收致
此空疎亦䝉奨擢臣敢不始終一節庶無隕於家聲勉
强百為或有補於國事臣無任感天荷聖激切屏營之
至謹録奏謝以聞
<pb:KR4d0082_WYG_048-8b>
　　謝賜對衣金帶鞍馬狀二首
右臣伏䝉聖慈以臣入院特賜衣一對金腰帶一條并
魚袋金鍍銀鞍轡馬一疋者衣配重金光照從官之右
廐分上駟出㤀徒步之勤齷齪何功便蕃若此伏念臣
生於寒逺仕則塵勞逢掖之衣如牛脇而自約下澤之
乘望旧舍以懐歸曾是恩私不遺固陋此葢伏遇皇帝
陛下輯綏多士收攬成功五色彰施既盡藩飾之美六
轡調適復均緩急之宜不間衰殘特加好賜無衣自請
<pb:KR4d0082_WYG_048-9a>
喜七節之吉兮為子永懐悲三賜之及此糜捐之報造
次不忘臣無任感天荷聖激切屏營之至謹録奏謝以
聞
右臣伏䝉聖慈以臣入院特賜衣一對金腰帶一條并
魚袋金鍍銀鞍轡馬一疋者服章在笥騏驥出閑襲以
㑹朝乘而拜賜周行悚觀陋室増華伏念臣家本寒儒
誤塵法從既脫布韋之陋稍從輿馬之安同裘之私本
非所望康侯之錫顧亦何堪寵數便蕃循省愧歎此葢
<pb:KR4d0082_WYG_048-9b>
伏遇太皇太后陛下博求儁乂圖廣治功厯覽縉紳之
間深照奔走之病曾是迂拙偏被恩私賓客在前或將
使之束帶大夫之後知遂免於徒行誓以糜捐少圖報
稱臣無任感天荷聖激切屏營之至謹録奏謝以聞
　　謝敇設狀二首
右臣伏䝉聖慈以臣今月二十六日入院特賜勅設者
初踐玉堂亟頒燕俎仰示慈之豐厚增涖職之光華飽
食何為汗顔㒺措伏惟皇帝陛下使臣以禮先禄後威
<pb:KR4d0082_WYG_048-10a>
四簋既盈豈復無餘之歎初筵有秩共成既醉之和荷
賜則多論報何所臣無任感天荷聖激切屏營之至謹
録奏謝以聞
右臣伏䝉聖慈以臣今月二十六日入院特賜勅設者
恩異禁林禮加燕豆頻年不講故事僅存偶追賢儁之
㳺亟䝉飫賜之舊伏惟太皇太后陛下惠慈無外典禮
畢修鳴鹿呦呦喜忠言之來告嘉魚汕汕豈衎樂之徒
然祗服異恩敢忘仰報臣無任感天荷神激切屏營之
<pb:KR4d0082_WYG_048-10b>
至謹録奏聞
　　笏記二首
臣䝉恩授翰林學士知制誥者眷命自天懇辭無地伏
念臣歸朝未幾受任過優榮兼伯仲之間寵先供奉之
列此葢伏遇太皇太后陛下徳施普博恩及單平察狂
狷之無他憐孤直之寡助生成之賜草木何知臣無任
感天荷聖激切屏營之至
臣䝉恩授翰林學士知制誥者職叨非分恩出異常伏
<pb:KR4d0082_WYG_048-11a>
念臣比自南遷擢居法從功未聞於一二寵遂及於便
蕃此葢伏遇皇帝陛下急於用人不遺寸善置之翰墨
之地忘其兄弟之嫌欲報洪私未知死所臣無任感天
荷聖激切屏營之至
　　謝除龍圖閣學士御史中丞表
臣轍言伏奉誥命除臣御史中丞充龍圖閣學士者視
草禁中既極儒臣之選專席朝右復膺忠告之求兼延
閣之寵名增南司之榮觀退循淺拙徒積兢危臣轍誠
<pb:KR4d0082_WYG_048-11b>
惶誠恐頓首頓首伏以仁聖在宥五年于今恭儉無為
四方稱治然而矯枉之過苛吏適去而寛弛相尋革故
之難敝事雖除而條綱尚紊民貧未可經逺吏窳難於
責功是謂守成之難宜有厲精之實幸臺綱之一舉措
國是於無疑如臣才力之微勉强何及此葢伏遇太皇
太后陛下徳惟主善政貴日新閔風俗之惰媮審詞說
之忠佞知逆耳之利行察遜志之多非是以度越儁賢
收掇㣲賤然臣迂愚之質砥礪莫加顛沛之餘衰罷日
<pb:KR4d0082_WYG_048-12a>
甚言之無補昔已效於諫垣文不適時比復陳於翰苑
恩深莫塞才短奚為惟有事君之小心每欲終身於直
道折而不屈葢蓬蒿之自然晦而猶鳴亦鷄鵠之常性
志效捐軀之報未知授命之晨拜伏在廷俯仰增愧臣
無任感天荷聖激切屏營之至謹奉表稱謝以聞
　　謝賜對衣金帶鞍馬狀
右臣伏䝉聖恩賜臣對衣金帶鞍轡馬一疋者衣以旌
禮錫之帶則有約束之嚴馬以代勞加之鞍則無隕越
<pb:KR4d0082_WYG_048-12b>
之懼荷國恩之深重知聖訓之密微服以周旋益增愧
汗此葢伏遇太皇太后陛下照臨多士推廣徳心捐廐
庫之有餘憐臣庶之微陋拜命兹始曾無毫髮之勞受
賜以歸先有滿盈之懼伏念臣起家寒逺遭世熙眀才
下位髙畏維鵜濡翼之誚任重道逺懐老驥伏&KR0820;之心
量力自知覽物增愧將何以光被顯服並驅衆賢惟當
知無不言實亦匪以為報臣無任感天荷聖激切屏營
之至
<pb:KR4d0082_WYG_048-13a>
　　謝除尚書右丞表二首
臣轍言伏奉制命除臣中大夫守尚書右丞累具辭免
䝉降詔不允仍斷來章者待罪南臺閱時空久承恩右
轄量分實逾雖循牆而固辭愧回天之無力臣轍誠惶
誠恐頓首頓首伏念臣衰遲晩節遭遇聖時回朝首擢
於諫垣求言終寘於臺長葢古人事君之難事惟忠言
拂意之易危迫切至於引裾顛危有或折檻大則死亡
之不䘏小則投竄而莫留雖仗節之心没而後巳而保
<pb:KR4d0082_WYG_048-13b>
身之義明者非之臣今不然事出至幸葢上方有道常
導之使言故下獲安心知言之無罪非徒無益而不譴
抑又與進而超遷才不逮於中流幸則過於前輩出入
數歲參陪大猷昔所罕聞衆或驚歎此葢伏遇太皇太
后陛下奉身有禮體天無心均覆中外無戚疎之殊惠
養黔黎有恭儉之實德則可紀過寧復聞遂使諫諍之
臣不知激訐之懼因縁寵遇復享尊榮不貲之恩没齒
何報方今兵革既息年榖稍登惟當上體仁心治而弗
<pb:KR4d0082_WYG_048-14a>
擾旁求哲士守之愈堅庶羣后比義以致功則孤臣因
人而成事過此以往未知所裁臣無任感天荷聖激切
屏營之至謹奉表稱謝以聞
臣轍言伏奉制命除臣中大夫守尚書右丞累具辭免
䝉降詔不允仍斷來章者涣汗之恩已行而不反傴僂
之志雖勤而莫伸上愧鴻私下慙公議臣轍誠惶誠恐
頓首頓首恭惟皇帝陛下接堯舜之統蹈成康之仁體
貌先正耆老之臣揀拔後來翹秀之士俯仰六載前後
<pb:KR4d0082_WYG_048-14b>
幾人坦然公眀故不私賢否之實穆然淵黙故坐照情
偽之真臨愈久則鑒愈明得失分則下無隠如臣者西
南賤士章句小儒早歲猖狂偶竊方聞之選中年流落
既安縣尹之卑遭時乏人致位近侍跌宕文墨之囿囁
嚅議論之塲舉皆空言安有實效顧惟省轄之重實參
國論之餘豈無遺賢遽及㣲品地寒資淺何以望三事
之餘光才短力罷安能裁六聮之滯論雖復黽俛就職
愧歎何言此葢伏遇皇帝陛下天地之仁曲成草木之
<pb:KR4d0082_WYG_048-15a>
陋父母之愛不録子弟之非將建大厦以覆羣生故收
衆材而無棄物然臣負過其力受非所容惟有絜巳無
私或不孤於託付引類自助幸得免於顛隮不渝始終
少答恩造臣無任感天荷聖激切屏營之至謹奉表稱
謝以聞
　　生日謝表二首
臣轍言伏䝉聖恩以臣生日特遣中使降詔書賜臣羊
酒米麵者忝貳中臺席猶未暖恩頒細札庖巳分甘爰
<pb:KR4d0082_WYG_048-15b>
用挺辰寵賁私室臣轍誠惶誠恐頓首頓首伏念臣才
無他技生實多艱近從江海之羈遽聞廊廟之政齷齪
從衆曾何補於㣲塵出入彌旬已自驚於素食惟是累
朝之故事本優當世之名卿不遺臣子之私特助室家
之喜豈兹菲薄亦被寵榮此葢伏遇皇帝陛下仁貴慎
㣲禮思從厚既竭大烹之養兼存推食之恩庶無饑渇
之憂以盡腹心之報雖草木不知於亭育而犬馬尚識
於仁私被服恩光永思報稱臣無任感天荷聖激切屏
<pb:KR4d0082_WYG_048-16a>
營之至謹奉表稱謝以聞
臣轍言伏䝉聖恩以臣生日特遣中使降詔書賜臣羊
酒米麵者時當生育情方切於懐親職貳文昌恩忽驚
於捧詔廪庖致饋門户生光臣轍誠惶誠恐頓首頓首
伏念臣夙禀厄窮年侵衰暮偶縁乏使叨據近班未嘗
稼而取禾則多不能謀而食肉無恥醉乏令徳之美飽
無用心之勤常恐食浮以為身累敢煩好賜之厚曲記
初生之期此葢伏遇太皇太后陛下推天禄以養才因
<pb:KR4d0082_WYG_048-16b>
舊章而惠下㫖酒肥羜見和平蕃衍之祥香稻來牟皆
調節登豐之報顧惟孱陋坐食甘腴况臣少也早孤禄
不及養老而多感憂以終身賜予在前莫施烏鳥之㣲
志顧瞻來事惟有忠義之可為蕞爾寸心未知所報臣
無任感天荷聖激切屏營之至謹奉表稱謝以聞
　　笏記
臣進擢未幾勞效未聞偶縁生育之辰遽䝉慶賜之典
醉酒飽徳雖喜太平之風先事後禄愧非崇徳之義黽
<pb:KR4d0082_WYG_048-17a>
俛圖報愧畏交中
　
　
　
　
　
　
　
<pb:KR4d0082_WYG_048-17b>
　
　
　
　
　
　
　
　欒城集卷四十八

<pb:KR4d0082_WYG_049-1a>
欽定四庫全書
　欒城集卷四十九
　　　　　　　　　　　　　宋　蘇轍　撰
　代人上表二十三首
　　代陳州張公安道謝批答表二首
臣某言伏以衰病日侵曠官是懼敢期恩貸曲示撫存
臣某誠惶誠恐頓首頓首伏念臣早塵侍從晚遇聖明
犬馬之誠本期於竭盡烏鳥之私旋迫於艱難憂患既
<pb:KR4d0082_WYG_049-1b>
深志力俱耗比縁終制復覲清光自顧衰殘之餘力求
閒散之地荷聖恩之未棄付便郡以偷安勉强支持庶
幾補報而自單車就道之日舊疾縁隙而生視事云初
猶冀有瘳於歲月力疾為治未敢即訴於朝廷及此遷
延愈增昏眩殆將隳撓於條教無以表正於吏民衆所
共知信非矯飾抱孤誠而未達服睿眷以徒驚感激之
𠂻固無以喻進退之分終所未安雖眀主優容舊臣而
尸素之饑安可弗畏雖愚臣貪冒寵禄而筋力之去難
<pb:KR4d0082_WYG_049-2a>
以强回茍矜察其罷羸實保全於終始臣無任祈天竢
命激切屏營之至謹奉表陳免以聞
臣某言老病既至昏耄及之恩澤未移撫存若此感幸
雖切啓處未寧臣某誠惶誠恐頓首頓首伏惟皇帝陛
下覆育萬物體乾元之不遺容養羣臣猶父母之曲盡
始終愛惜左右保全雖或迂疎無用之才加以羸老難
任之日猶未忍棄俾獲偷安徳厚恩隆感深涕隕然念
臣結髮從宦出身事君遭遇聖眀有犬馬自效之志酣
<pb:KR4d0082_WYG_049-2b>
豢爵禄無山林獨往之心矯世求名既非所願要君自
鬻尤不忍為誠以病勢侵凌理難勉强伏自去歲初涖
宛邱風熱交攻面目幾廢固陳誠請未賜允從貪冒寵
光朋友之所譏笑隳弛條教吏民之所厭憎逮此干聞
出於窘迫豈可復貪榮命不畏多言而况南都有先臣
之敝廬留臺固遺老之清職在臣不為遂廢於國亦謂
無嫌病而得閒斯人情之至願退之以禮知主眷之愈
隆天髙聽卑得請乃巳臣某無任祈天俟命激切屏營
<pb:KR4d0082_WYG_049-3a>
之至謹奉表陳免以聞
　　代齊州李肅之諫議謝表
臣某言伏奉某月日敇就差臣知齊州巳於今月三日
到任上訖者衰疲無用退避為宜尚分邦符以便私計
臣某誠惶誠恐頓首頓首伏念臣㓜䝉基業早與簮裳
遭遇先朝荐更煩使逮聖眀之有作登賢俊於無方誤
識鄙凡首被選擢節制西夏尹正上都用捨皆獨斷之
明左右無一人之助才微地薄寵至心驚誓堅愚忠以
<pb:KR4d0082_WYG_049-3b>
報天造然自出入要地訖無絲髮之可稱驅馳暮年巳
覺筋骸之不迨雖東秦之奥壤實故里之近邦顧惟綏
撫之權非復羸老之任飛章自乞倚宸眷之未移明命
俯從知聖恩之愈厚况復厯山舊治父老猶存濮水弊
廬封畛相望首丘自得戀主徒深秋稼粗登民情稍復
坐布徳澤豈勞施為惟是丘山之恩猥被桑榆之景報
效無所寢興不遑臣無任感天荷聖激切屏營之至謹
奉表稱謝以聞
<pb:KR4d0082_WYG_049-4a>
　　代李諫議謝免罪表
臣某言頃者昧於周防自貽謗讟聰明坐照善惡俄分
臣某誠惶誠恐頓首頓首伏念臣幼服官箴惟知勤瘁
老膺朝寄但守朴忠訖無他長以報殊遇力小任重常
自知其不任勢薄地寒果大招於浮議煩言初起卒莫
自明孤迹多危自甘永棄頼神聖之不惑察誣㒺之無
根不勞辨明自獲昭洗此葢伏遇皇帝陛下天鑒在上
物無遁形坤厚兼容人獲安處知拙直之多怨憐衰朽
<pb:KR4d0082_WYG_049-4b>
之易摧不見瑕疵曲全終始感幸之切涕泗交流重念
臣昔事先朝雖更煩使衰門無振起之望莫齒絶榮華
之心自䝉選掄遂厯禁近初無左右之助惟恃日月之
明入領要權出分重鎮况復弟昆之菲薄並叨侍從之
清華䝉國厚恩如臣有幾未能消於謗口實有累於知
人每自省循謂宜廢黜尚竊方州之寄益眀眷奨之深
敢不勉勵疲駑要粉身而後已訓敕子弟期累世以無
忘過此以還未知所措臣轍無任感天荷聖激切屏營
<pb:KR4d0082_WYG_049-5a>
之至謹奉表稱謝以聞
　　代南京張公安道免陪祀表
臣某言伏䝉詔恩以南郊大禮召臣陪祀者躬饗圜丘
祗見祖廟百辟在列有懐舊臣眀詔及門許觀盛禮顧
衰骸之羸瘠奉成命以震驚臣某誠惶誠恐頓首頓首
伏念臣頃守鄉國理極便安但以莫年勢難勉强飛章
請老有負薪不逮之深憂竊禄偷安豈日莫思歸之本
意恐再三之上凟遂黽勉以逾時然而目疾侵凌比加
<pb:KR4d0082_WYG_049-5b>
昏眩足力耗竭殆不支持方陛下咸秩百神駿奔萬國
思以自天之福禄均畀在位之臣工惻然眷懐未忍遺
棄而臣適丁病廢之日懼成跛倚之尤身滯周南幸榮
觀之有命心㳺魏闕念入侍之無期惟當望柴燎之餘
烟伏茅簷而竊抃坐馳誠意仰企清光媮惰之誅逃避
無所臣無任祈天荷聖激切屏營之至謹奉表陳免以
聞
　　張公謝免陪祀表
<pb:KR4d0082_WYG_049-6a>
臣某言伏奉今月某日詔書許臣免南郊陪位者睿眷
優隆不遺舊物老身衰病辜奉眀恩未即譴訶重加撫
諭臣某誠惶誠恐頓首頓首伏惟皇帝陛下奉若天地
祗事祖宗罄萬國之歡心洽百禮而為奉四海來格尚
何俟於匹夫誠意旁周獨未忘於一介其為幸㑹豈合
固辭况臣仕厯三朝班聮二府自當勉强筋骸之力奔
走籩豆之間聽工祝之告休均在廷之率舞而乃自陳
衰瘠茍便安閒始貢私誠謂嚴誅之莫逭重迂細札識
<pb:KR4d0082_WYG_049-6b>
聖度之兼容雖蒲柳之質既衰而葵藿之心未已瞻望
隕越寢興不遑臣無任感天荷聖激切屏營之至謹奉
表陳免以聞
　　代張公賀南郊表
臣某言伏見今月二十七日南郊禮畢大赦天下者饗
帝之功允屬於元聖好生之徳遂洽於斯民臣某誠歡
誠抃頓首頓首臣聞天地萬物之始祖宗百世之元在
禮有合祭之文於經有嚴配之義曠三年而後舉竭四
<pb:KR4d0082_WYG_049-7a>
海以薦誠然後精意獲通多儀克備惠澤均於多辟賜
予迨於六師自非聖神莫或修舉伏惟皇帝陛下仁孝
天錫恭儉日躋祗事神祗勤䘏鰥寡故能享安寧於厯
歲效職貢於多方釐事告成舊章不墜臣忝事累聖親
承盛儀覩致誠備物之為難知持滿守成之不易其為
喜慰實倍等倫臣某無任瞻天望聖激切屏營之至謹奉
表稱謝以聞
　　代南京留守賀南郊表
<pb:KR4d0082_WYG_049-7b>
臣某言伏以今月某日南郊禮畢大赦天下者親饗天
地陟配祖宗咸秩百神均福四海舉此盛禮併在一時
臣某誠歡誠抃頓首頓首伏惟皇帝陛下纉嗣五聖勤
勞十年地平天成禮備樂舉親執圭幣三接神祗藁秸
陶匏致精微於徳産犧牷玉帛來職貢於多方祝嘏告
休福禄荐至赦宥多辟思廣好生之心賞賚六師共享
如茨之福㒺有内外咸盡歡心臣某居守別都阻陪列
位徒與㬰民之衆共被徳澤之餘臣某無任瞻天望聖
<pb:KR4d0082_WYG_049-8a>
激切屛營之至謹奉表稱賀以聞
　　代南京百官賀南郊表
臣某等言伏奉今月某日南郊禮畢大赦天下者舉三
年之盛典罄萬國之歡心釐事既終鴻恩均被臣某等
誠歡誠抃頓首頓首伏以天地之功施而不報祖宗之
徳大而難名惟有躬祀圓丘配神作主仰以答靈休之
黙運俯以示聖孝之無窮伏惟皇帝陛下道被華夷澤
浹幽顯百神受職四海宅心盛德元功推而不有報本
<pb:KR4d0082_WYG_049-8b>
反始因以教人遂縁祝嘏之餘丕冒生靈之衆幅貟萬
里歡喜一詞臣等分職留都不獲奔走執事無任瞻望
踴躍激切屏營之至謹奉表稱賀以聞
　　代南京謝頒厯表
臣某言今月某日進奏院逓到詔書一道賜臣熙寧十
一年新厯一巻者天方發春朝既頒朔歲功伊始民事
有時臣某誠惶誠恐頓首頓首伏惟皇帝陛下政先稽
古動必法天將以正萬事於歲先大一統於宇内而臣
<pb:KR4d0082_WYG_049-9a>
官治留務職在勸農敢不奉順典常助宣化育勤率吏
屬共質要成臣無任瞻天荷聖激切屏營之至謹奉表
稱謝以聞
　　代張公謝南郊加恩表
臣某言伏以今月某日南郊禮畢特加臣恩命者元祀
告成鴻恩溥及雖在退藏之品猶加異數之榮祗奉絲
綸實增慙懼臣某誠惶誠恐頓首頓首伏惟皇帝陛下
竭誠致饗受禄自天樂與羣臣同霑大慶上自股肱之
<pb:KR4d0082_WYG_049-9b>
列下同筦庫之㣲嘉其顯相之勤録其駿奔之助霈然
大賚夫豈無名如臣草木餘生桑榆莫景顧田廬而願
逝竊秩禄以常驚多病支離已無任於陪祀寵光霑洽
尚不間於推恩荷德滋深論報無所臣無任感天荷聖
激切屏營之至謹奉表稱謝以聞
　　代李誠之待制遺表
臣某言衰病既侵大期將至顧視日景瞻戀聖時忍死
一言瞑目無恨臣某誠惶誠恐頓首頓首伏念臣少年
<pb:KR4d0082_WYG_049-10a>
感槩有志功名晩節遭逢屢經驅策總戎西北方朝廷
旰食之秋為國威懐竊將帥分憂之日誓將勉勵少答
恩私而施設未遑罪戾隨至荷聖神之普照曾竄逐之
幾時安居里閭浪迹漁釣誠心自信冀天日之尚回歲
月濳移謂倚伏之可待而命之弗子冥不自知俛仰之
間彌留已甚伏惟皇帝陛下躬堯舜之明哲履漢唐之
緒餘引領太平之功側身同德之士臣雖竊見其始而
莫究其終興言及兹銜痛没地然臣聞之惟至誠可以
<pb:KR4d0082_WYG_049-10b>
格物惟至仁可以安人刑非為治之先兵實不祥之器
此皆陛下聰眀之自得老生平昔之常談將死之言庶
幾於善茍有取於萬一則雖没而猶生臣無任瞻天望
聖激切屏營之至謹奉表以聞
　　代龔諫議謝知青州帥表
臣某言伏奉五月某日勅告授臣右諫議大夫知青州
軍州事兼京東東路安撫使臣已於今月某日祗受訖
者守土無功曠官是懼成命既出懇避無由臣某誠惶
<pb:KR4d0082_WYG_049-11a>
誠懼頓首頓首伏念臣儒術空疎吏能淺薄早䝉選擢
屢典方州中被寵光荐厯臺省懐樸忠而不顧勵勤拙
以自將然自違去中朝流落外補首尾經八年之久左
右無一人之容自分衰朽之餘無復甄升之望頃縁乏
使再守别京獲覩日月之光親聞金石之訓粗陳本末
方慙尸素之多俯念孤平尚有驅䇿之意自違天闕曽
未期年亟升侍從之榮仍分旄鉞之寄鴻恩自至莫知
其由此葢伏遇皇帝陛下天地兼容陶鈞獨運識馮唐
<pb:KR4d0082_WYG_049-11b>
於郎省但取一言置汲黯於淮陽未忘舊物恩深不報
期銘骨以終身才拙自知誓見危而一節銜命東往誠
心内馳臣無任感天荷聖激切屏營之至謹奉表稱謝
以聞
　　代陳汝羲學士南京謝表
臣某言伏䝉聖恩授臣南京留守知應天府事臣巳於
今月某日到任訖者越從散地擢領留都仰戴恩光惟
知慙懼臣某誠惶誠恐頓首頓首伏念臣早䝉器使屢
<pb:KR4d0082_WYG_049-12a>
試煩難任重多憂積衰成病乞身閒冷但求安養於餘
生絶意功名不復干求於當世豈謂聖恩未棄見收桑
榆枯木再生重沾雨露自聞此命莫知其由洎獲見於
清光復親承於聖訓盡出陶鈞之化曽微左右之容昔
漢宣起張敞於亡徒漢武用安國於梁獄古或有是今
則無之嚮非日月之照臨不遺隙穴之微陋則巳廢之
迹誰肯復收臣敢不勉勵疲駑宣布政令雖天地之恩
不報而犬馬之志長存臣無任感天荷聖激切屏營之
<pb:KR4d0082_WYG_049-12b>
至謹奉表稱謝以聞
　　代南京留守謝減降徳音表
臣某言今月十三日進奏院逓到中書劄子一道疎决
見禁罪人臣已即時施行訖者徳澤之厚常首於京都
原省之寛一清於多辟感天至速恊氣可期臣某誠惶
誠恐頓首頓首伏以本京頃自秋末逮兹歲終愆陽為
災時雪不至麥田枯槁民氣底煩雖嘗祗奉詔音並走
羣望而精神未格應答不時衆皆嗷然仰而有待伏惟
<pb:KR4d0082_WYG_049-13a>
皇帝陛下心存萬國知其艱難徳配上天體厥覆露推
臨軒决獄之意廣赦過宥罪之仁謂三都之人均在輦
轂使千里之内同起頌聲民心既孚天聽非逺臣幸攝
守留鑰親被鴻休樂與都人共陶聖化臣無任感天荷
聖激切屏營之至謹奉表稱謝以聞
　　代張芻諫議南京謝表
臣某言伏以南陽重鎮久愧於無功留鑰乏人復叨於
寵寄祗奉綸綍初見吏民臣某誠惶誠恐頓首頓首伏
<pb:KR4d0082_WYG_049-13b>
惟皇帝陛下選用列辟藩屏四方獨化陶冶之間不為
親疎之異乃眷别都之地實惟創業之邦控引大河逺
通江海之利列置諸將並擁貔虎之師舟車四馳賓旅
荐至厯觀近世多用重臣顧省庸虚豈宜忝冒伏念臣
遭逢早歲流落中年不意斑白之秋置身侍從之列秉
持旄鉞鎮撫方州負乘有致冦之憂老病非濟時之器
向非荷天地生成之徳被日月臨照之眀孰為先容保
此弱植臣敢不瞻望京邑推廣風教之餘勉强疲駑少
<pb:KR4d0082_WYG_049-14a>
致㳙埃之報臣無任瞻天望聖激切屏營之至謹奉表
稱謝以聞
　　代張公安道乞致仕表三首
臣某言七十致仕國有舊章再三上聞情非虚飾臣某
誠惶誠恐頓首頓首伏念臣早塵顯仕才本空疎晩依
至道心存止足年方未及亟請閒官老既當休即求謝
亊陛下矜憐耆舊特屈典常許帶使名坐臨仙館臣眷
戀德澤難於固辭勉强衰遲領此深眷空糜厚禄巳復
<pb:KR4d0082_WYG_049-14b>
二年仰愧朝廷俯慙朋友敢縁禮律之舊力丐筋骸之
餘葢陛下欲優容老成而臣之䝉賜巳久臣將畏避滿
溢而陛下之流澤愈多誠恐一朝溝壑之虞遂有終身
負乘之恥逮此未耄得以自陳伏惟皇帝陛下成物如
天愛人以德君臣之際非獨以爵禄豢養為恩進退之
間固將以名節始終為意臣得退伏閭里歌詠聖時行
葦無牛羊之憂蒲柳免風霜之患則私心自得國體兼
存區區悃誠實冀得請臣無任祈天俟命激切屏營之
<pb:KR4d0082_WYG_049-15a>
至謹奉表以聞
臣某言老而求退豈以為名病而得閒本其至願飛章
自乞誠意未孚特䝉賜書勉以就職臣某誠惶誠恐頓
首頓首臣聞引年去位事君之舊章懐禄㤀歸人臣之
深戒自昔不得謝者在禮雖或許之然皆廟堂注意之
臣疆埸折衝之任邦家倚以為重神人頼以為安留之
者既自有詞居之者誠亦無愧是以禮存權制人絶間
言未聞退處閒官坐糜厚禄竊此異數晏然偷安伏念
<pb:KR4d0082_WYG_049-15b>
臣早事三朝晩遭興運首被揀拔與聞幾微貪戀聖眀
豈有窮巳徒以寵禄盈滿懼速顛隮筋力衰罷理事勉
强幸縁舊典敢固自陳伏惟皇帝陛下量極乾坤徳隆
父母因至誠之勤請杜無名之誤恩念臣平生粗守亷
隅恥於僥倖使臣今日得安分限即是恩私區區寸誠
得請乃已臣無任祈天俟命激切屏營之至謹奉表以
聞
臣某言誠發於中一言可信恩加望外再請未從顧惟
<pb:KR4d0082_WYG_049-16a>
衰朽之年久竊尊榮之寄雖䝉異眷敢以自安臣某誠
惶誠恐頓首頓首臣聞事君之禮少壯不敢不勉行已
之義老病不可不歸壯而不勉則失忠老而不歸則㤀
恥今臣心力衰退手足支離謝事之期巳逾三歲祈天
之請葢又累年况復同列之間比多得請而去獨臣言
辭淺陋未足以回天勢力孤單中無與為地茍遂盤桓
顧寵俯仰懐慙志不克伸没有遺恨伏惟皇帝陛下至
誠樂善多士克生元首股肱自足名世奔走先後未嘗
<pb:KR4d0082_WYG_049-16b>
乏人豈臣去留足為輕重徒以遺簮可念遂㤀朽弊之
難堪老馬尚存不知驅馳之弗逮致之顛覆之地恐非
愛惜之宜故寵臣以尊名不若使臣得全亷恥之為貴
厚臣以重禄不若使臣得安分限之為安凡厥保全之
餘斯皆聖明之賜力陳危懇尚冀必從臣無任祈天俟
命之至謹奉表以聞
　　代張公謝致仕表
臣某言引年辭位忘三請之頻煩念舊推恩兼異數之
<pb:KR4d0082_WYG_049-17a>
重複不替使名之重仍兼宫職之崇身喜歸休心慙誤
寵國有成命禮不敢辭臣某誠惶誠恐頓首頓首伏念
臣奮自諸生荐厯顯仕出入中外凡經四十餘年事業
空疎未聞一二可紀量才無用早絶意於功名聞道有
年久甘心於閒退徒以夙事累聖晩遇昌期雖復巳衰
未忍亟去逮此筋骸之俱廢自知驅策之難堪厯懇上
聞輟黈䝉聽皇明委照私欲無違復縁出震之初與聞
&KR1088;几之命曲加恩禮度越典常此葢伏遇皇帝陛下義
<pb:KR4d0082_WYG_049-17b>
不忘勞仁先貴老待疲馬以芻粟之厚聊盡其年均枯
木以雨露之恩豈責之報使得優㳺卒歲安樂延齡惠
澤至深反側為愧雖老身巳有將遂志於山林而物性
自然終傾心於葵藿臣無任瞻天望聖激切屏營之至
謹奉表稱謝以聞
　　代歙州賀登極表
臣某言奉今月初六日赦書伏承皇帝陛下天錫成命
君人萬邦神人宅心中外相慶臣某誠歡誠抃頓首頓
<pb:KR4d0082_WYG_049-18a>
首臣聞人倫莫先者父子神器不二者社稷付與一定
衆庶自安我國家接綂漢唐配徳虞夏世祚平泰古無
擬倫先皇帝總馭綱權肇新法度廣興百世之利聿追
三代之隆大功甫成明命有屬皇帝陛下仁孝天授聖
智日躋承昭考作室之眀頼文母翼周之賜臨馭兹始
沛澤汪洋寵及庶寮恩宥多辟民田蠲租稅之重邉吏
禁侵攘之姦兆民允懐四夷永頼昔周成致刑措之盛
漢昭知時務之宜今古同符治功可待臣守土南服親
<pb:KR4d0082_WYG_049-18b>
被鴻恩踴躍歡呼倍越倫等臣無任瞻天望聖激切屏
營之至謹奉表稱賀以聞
　　代滕達道龍圖蘇州謝上表二首
臣某言近從鄰郡移領鄉邦舟楫之勞曽無幾日里閭
之舊足慰平生臣某誠惶誠恐頓首頓首伏念臣家世
寒微學術疎淺介特無援厯事三朝繾綣愚忠粗守一
節方先帝臨御之始實羣臣綜覈之秋拙直之心偶䝉
委照幾㣲之義每輒與聞知無不言徒自竭於忠孝直
<pb:KR4d0082_WYG_049-19a>
故多怨遂寖結於憎嫌恩遇一移流落十載雖欲自安
於散地然猶橫被以惡名投畀遐方要令没齒竊意網
羅之莫脫豈知天日之自眀呉興之除聖意可見幸疑
謗之已釋雖老死其何求敢冀優恩復遷善地此葢伏
遇皇帝陛下孝思天至聖徳日躋憐孤迹之多艱傷舊
物之久棄特惟鴻造存養餘齡臣老病相仍羈危多感
勤䘏民物敢忘委寄之深迎勞往還巳覺筋骸之憊葵
藿之心徒切桑榆之報何時臣無任瞻天望聖激切屏
<pb:KR4d0082_WYG_049-19b>
營之至謹奉表稱謝以聞
臣某言地本鄉閭人情所樂物多魚稻衰病以安祗見
吏民布宣徳澤臣某誠惶誠恐頓首頓首伏惟太皇太
后陛下坤儀正大母徳仁慈照知四海之艱難洞鑒羣
臣之情偽不遺疎逖均被優恩臣早事三朝誤知先帝
初睹變更之議每陳安靜之謀言拙計疎怨多援寡始
求補外本欲安身不圖寵幸之心未快憎嫌之素遂因
疑事加以惡名流落十年必致死亡之地竄投三郡益
<pb:KR4d0082_WYG_049-20a>
加逺小之鄉頼聖神之至明察愚直之無過獨排衆謗
移領吳興危迹再安孤根復植逮兹新命不覺涕零惟
天地之鴻私顧草木之何報東南少事深慙素食之恩
江海坐馳私有自憐之意臣無任瞻天望聖激切屏營
之至謹奉表稱謝以聞
　
　
　
<pb:KR4d0082_WYG_049-20b>
　
　
　
　
　
　
　
　欒城集巻四十九

<pb:KR4d0082_WYG_050-1a>
欽定四庫全書
　欒城集卷五十
　　　　　　　　　　　　　宋　蘇轍　撰
　啓事二十二首
　　賀歐陽副樞啓
伏審近膺休命遂總兵權凡在下風孰不自慶以天下
之辨士而議論兵革之要以朝廷之元老而臨御猛悍
之臣士民所以歡欣中外所以震懼昔者漢之賈誼談
<pb:KR4d0082_WYG_050-1b>
論俊美止於諸侯相而陳平之屬實為三公唐之韓愈
詞氣磊落終於京兆尹而裴度之倫實在相府夫陳平
裴度未免謂之不文而韓愈賈生亦常悲於不遇葢人
之於世美惡必有所偏而天之於人賦予亦莫能備伏
惟樞密侍郎天才奇特髙出古人餘論温純和樂海内
士人之所望以開慰學者世俗之所待以師保斯民果
承寵榮入踐鈞軸手執予奪身為安危施之事實則可
以慘舒四方之人見之筆墨則可以照耀萬世之下夫
<pb:KR4d0082_WYG_050-2a>
富貴之士所少者文字而終莫能得貧賤之士所急者
爵禄而亦不可求有能力取其一端皆以自足於當世
而况位在樞府才為文師兼古人之所未全盡天力之
所難致文人之美夫復何加
　　北京謝韓丞相啓二首
頃違軒闥尋至北門自領簿書復將期月魏都雄盛號
稱河朔之上游職官卑微最為府中之末吏事既甚夥
議皆得參顧惟淺庸何以堪處而况旱氣方退流民未
<pb:KR4d0082_WYG_050-2b>
還盗賊縱橫犴獄填委是健吏厲精竭力而不足之日
非庸人偷安自便而能辦之時伏惟相公偉量絶人盛
業葢世樂育賢俊誤知鄙凡竊觀佐幕之司似若無責
之地勉强以處則事皆可與因循而去則身實甚閒敢
無自强少答知遇
近准中書劄子就差管句大名府路安撫總管司機宜
文字者頃塵制科巳授商幕尋輒乞告以便養親貧窶
無資還復求仕既來魏府幸邇家庭曾未逾時就改此
<pb:KR4d0082_WYG_050-3a>
職邉鄙無事最為閒官俸給稍優尤便私計自非昭文
相公陶冶庶類順養衆情曲矜鄙庸常見存念則豈有
進退之際皆從私心功效未聞旋移新局顧恩造之甚
厚思力報以未由區區之誠書不能既
　　賀歐陽少師致仕啓
伏審累章得謝故邑榮歸位冠東宫寵兼舊職髙風所
振清議愈隆伏惟致政觀文少師道徳在人學術葢世
早逰侍從蔚為議論之宗晩入廟堂隠然衆庶之望屬
<pb:KR4d0082_WYG_050-3b>
三朝之終始更萬變之勤勞臨事而安莫測弛張之用
釋位既久始知鎮静之功仰成績之不刋信後來之難
繼荐厯三鎮始終一心知無不言曾中外而易意老而
彌壯信賢達之過人衆皆以力事君公獨以道自任仕
以其力者力衰而後去進以其道者道髙則難留故七
十致仕在禮則然而六一自名此志久矣築室清潁琴
書足以㤀憂遺名四方珪組葢巳外物誰歟治國能就
問以質疑惟是門人尚不拒其來學轍以官守不獲躬
<pb:KR4d0082_WYG_050-4a>
詣門屏
　　迎陳述古舍人啓
伏審厭直玉堂分憂輔郡父老相慶吏屬竦觀伏惟知
府舍人道德精醇政術髙妙東南舊治久振於士林臺
閣遺風特髙於朝右魯侯為國始自泮水何武按部首
訪諸生不謂古人復見今日轍承乏黌舍久聞德音樂
與斯人共被餘澤
　　賀致政曽太傅啓
<pb:KR4d0082_WYG_050-4b>
伏審得謝明廷進兼異數首被衮衣之錫仍因旄節之
崇終始恩榮中外慶慰伏惟致政太傅侍中舊德隆重
元勲著明輔相三朝純固一節良士在位不求旅力之
功尚父雖衰猶荷鷹揚之託西鄙無事中扆思賢繼陳
止足之誠自求清靜之樂付青簡以遺事追赤松而並
逰大節凛然四方仰止矧十載廟堂之舊多一時几杖
之賢年徳最先命秩尤峻出同憂患措國步於安寧歸
共優㳺播清風於長久轍素荷知奬實倍歡欣
<pb:KR4d0082_WYG_050-5a>
　　賀韓相州啓
伏審懇辭留務歸守鄉邦歛藏為國之方勉就還家之
樂進退有裕卷舒適宜伏惟某官才大難名功成不處
方三朝之終始更萬變之勤勞抗大節於羣疑擅元勲
於不朽楚國巳定葉公返其舊封唐室多虞裴度久而
在外遺功名於簡策樂民社於方州施無不宜信處心
之有道衆猶願治懐舊德以徒勞轍夙荷奬知實倍歡
慰限以官守阻詣門庭
<pb:KR4d0082_WYG_050-5b>
　　謝韓許州啓
伏念轍為性迂疎居官簡惰日虞彈劾歸事耕桑敢謂
兼容尚形論薦恭惟安撫相公徳度宏逺謨猷老成不
居公相之隆退就方州之寄惟世俗之多務豈棟梁之
久閒復用之期曾無幾日願知之士豈惟一人曾何巳
棄之身未改見知之舊嗟駑馬之獨後期枯枿於再榮
為力已艱論恩則厚黽勉寸禄心已切於歸歟愧負鴻
私終何為而報此
<pb:KR4d0082_WYG_050-6a>
　　賀河陽文侍中啓
伏審力辭樞務得請名邦恩禮便蕃中外慶慰伏惟判
府司徒侍中輔相三丗始終一心器業崇深不言而四
方自服道徳髙妙無為而庶務以成此朝廷所以遲遲
於均佚之書而士民所以睠睠於保釐之命顧惟出處
之義實繄功名之終留侯志於赤松晉公安於緑野油
然自得夫豈不懐矧惟三城密邇全洛政獨止於民社
樂有助於林泉道大難名信後來之莫繼民猶思治恐
<pb:KR4d0082_WYG_050-6b>
久安之未遑
　　謝文公啓
伏念轍迂疎已甚廢棄為宜偶來宛邱遂復三歲留連
寸禄久巳愧於古人顧視當塗義無求於今日方將圖
宦遊於南土即暇豫於鴒原自屏逺方少安愚分比者
伏遇某官厭倦樞政偃息藩州忘陋質之無堪恃舊知
而增氣尺書自達方懐冒進之憂奏牘上聞遽辱見收
之請庠齋閒暇既深便於冗材徳宇崇深固足安於一
<pb:KR4d0082_WYG_050-7a>
介仰慙伯樂之顧自知駑馬之姿雖取信之無疑猶恐
難於必售其為感激難既敷陳
　　賀張宣徽知青州啓
伏審入覲帝廷榮加使秩遂解南籥作鎮東藩新命既
傳衆情胥恱伏惟某官宇量冠古德業在人直道而行
神聽靖共之德不改其度人知賢達之風師保斯民望
之巳久進登異數禮亦為宜雖分職於遐方實均榮於
二府老成猶用人有望於安寧旌斾來東迹稍安於孤
<pb:KR4d0082_WYG_050-7b>
拙轍官守有限慶謁未遑瞻望傾依𠂻誠踴躍
　　謝改著作佐郎啓
今月某日䝉恩改前件官者迂拙之人廢棄巳久偶歲
成之及格䝉敘法之推恩忝冒既深榮幸兼至伏以方
今聖人在上多士盈廷挾策讀書皆道德宏深之士涖
官從政並才術縱橫之人珪璧煒煌顧瓦礫而安用松
筠挺拔嗟蕭艾之徒生固天地付予之特殊宜朝廷進
退之亦異朝逰山林之下羣鳥獸之喧卑暮登霄漢之
<pb:KR4d0082_WYG_050-8a>
塗接鸞皇之翔厲是以羣材並騖百度咸熙顧視駑駘
伏鹽車而巳幸旁睨樸&KR0554;俟樵爨以何詞曾謂庸虛亦
䝉遷補伏念轍才性鄙拙學問空疎早歲猖狂誤塵科
舉蹉跎二紀見者興嗟奔走四方泰然自得老馬無求
於再駕死灰豈意於復然無負郭之桑麻願歸耕而未
果効乘田之畜牧茍竊禄以偷安實無望於榮華顧常
憂於罪戾寵至逾分誠不自知此葢伏遇某官二府左
右明時陶鈞庶務春陽既至草木皆生有不次之舉以
<pb:KR4d0082_WYG_050-8b>
待賢才有銓綜之常以御羣吏使賢者無久留之嘆不
肖者有寸進之縁雖三代用人之眀何以過此故一介
受恩之賤㒺不知歸感戴徒深敷陳㒺既
　　謝張公安道啓
伏以少年遊學方成都樂職之秋壯嵗效官復淮陽卧
治之日矧留都之清淨眷幕府之優閒再辱辟書重收
孤迹哀憐廢棄之久誰肯復然綢繆罇俎之歡亦非偶
爾伏惟留守宣徽太尉才髙一世望重累朝體河岳之
<pb:KR4d0082_WYG_050-9a>
兼容納㳙埃而不間衣食有奉巳寛盡室之憂道徳照
人况復終身之幸其為慰喜難盡敷陳
　　賀孫樞密啟
伏審王畿報政兵府登賢中外同歡士夫相慶伏惟樞
密諫議才業兼劭忠厚有餘早試煩難識民間之情偽
晩依潜躍相龍徳之光亨出當干城入賛心膂温然不
伐徳望逾隆卓爾自將風節彌壯固上心之久簡且人
望之攸歸方今武備載張邊防未弛導迎善意猶有望
<pb:KR4d0082_WYG_050-9b>
於仁人保養遺氓終愈光於令聞轍早逰門下實倍歡
情趨謁末由瞻依徒切
　　謝黃察院啓
伏審不棄空疎過形論薦廢退巳久慙懼靡遑誠以進
無干世之才出為茍禄之仕强顔未去幞被以須方河
堤潰决之餘當流民紛委之地皇華在隰務咨度以求
賢鴻鴈于飛待劬勞而安宅是宜舉勵精之能吏効奔
走於當時老鈍之資樸&KR0554;何取豈謂採聽之誤曲加奬
<pb:KR4d0082_WYG_050-10a>
飾之榮此葢伏遇某官徳在兼容仁存久棄有霜臺嚴
肅之威而不用有繡衣擊斷之勢而不施既示含容復
䝉甄録然以東州之廣才士如林輒先衆人豈勝厚愧
感佩之切敷染奚殫
　　賀趙少保啓
伏審得謝眀廷榮歸故里參東宫之羽翼增南國之光
華縉紳竦觀貪懦知愧伏惟致政少保德侔金玉節貫
冰霜早入諫垣凛乎蹇諤之足畏晩陪國論温然忠厚
<pb:KR4d0082_WYG_050-10b>
之可依逮此分憂所至稱治因俗為政無寛猛之常與
民息肩有清靜之化士夫倚以為重邦家仰以為安而
止足之心早巳自許再三之請久而後從退居水石之
鄉自放簪裳之外優㳺空寂有以知萬物之輕呼吸清
華有以期百年之壽激揚頽俗師表後生卓然先覺之
風坐致不言之益某因縁末契誤辱見知舊德不留雖
同海内之公怨髙節愈劭私喜哲人之克終欣慰之多
敷染難盡
<pb:KR4d0082_WYG_050-11a>
　　賀文太師致仕啓
伏審得謝中朝歸老西洛位極師保望隆古今止足之
風中外所嘆伏惟致政太師躬䕫臯之偉業兼方召之
壯猷翼亮三朝始終一節百辟共傳於遺事四夷想聞
於風聲民恃以安士思為用尚父雖老而鷹揚未衰猛
虎在山而藜藿不採况復坐而論道本無黃髮之嫌出
以濟時何負赤松之約而能去如脫屣名重太山近世
以來一人而已方將翺翔嵩少之下泝回伊洛之間身
<pb:KR4d0082_WYG_050-11b>
寄白雲堂開緑野釋鼎鍾之重負收竹帛之餘光雖使
圖之丹青奉以尸祝衆之所願誰復間然某蚤以空疎
誤辱知奬嘗欲借潤於河海庶幾自効於錙銖而蹇拙
多艱漂流厯歲誓將歸掃墳墓絶意功名罪籍得除或
成過洛之幸舊恩未棄尚許登門之逰一聽話言永畢
㣲願猶能作為歌頌傳示無窮俯慰平生仰答恩遇瞻
望台屏不勝區區
　　謝兩發運啓
<pb:KR4d0082_WYG_050-12a>
竊以廢棄餘生黽俛禄仕偶依按治之末茍全疎拙之
資敢謂并容過形論薦轍少年喜事誠有意於功名中
歲早衰願投迹於林莽徒以竄逐未久不敢言歸耕稼
無資未能捨禄馬病伏&KR0820;實畏馳走之勞木落歸根久
忘發生之念伏承某官德業深厚名冠士夫委寄優隆
地連湖海思與人明主廣育材能遍求屬官不棄憔悴
百里之政曾比毫髮之輕一言之容遂致鼎鍾之重然
方今聖治初啓羣賢彚征敢以衰朽之餘輒塵英乂之
<pb:KR4d0082_WYG_050-12b>
列感激雖至慙懼實深
　　賀范端眀啓
伏以仁厚之深老有餘福退閒雖久坐致優恩中外相
傳歡欣一意伏惟致政端明丈丈鄉邦舊德翰苑老成
蚤擅價於文章晩收功於忠義謀安社稷之重言發卿
士之先事成恥於自陳功大難於久揜既及身而顯曜
亦延世以褒嘉信天道之不誣而隂徳之必報某早承
眷與喜倍等倫不獲躬詣門屏
<pb:KR4d0082_WYG_050-13a>
　　除中書舍人謝執政啓
近䝉聖恩除前件官仍改賜章服者謫宦江湖歳月已
久置身臺省志氣未安繼登翰墨之塲勉出絲綸之語
辭而不獲處之益驚凡物之生小大異稱惟人所處閒
劇有宜狙猿無事於冠裳爰居不樂於鐘鼔操之則慄
舍之則安是以造物者聽其自然而用人者貴於因任
然後才得其適性無所傷轍少而讀書中頗喜事既挾
策以干世誠妄意於濟時奏牘之多既比狂於方朔流
<pb:KR4d0082_WYG_050-13b>
涕之切亦效直於賈生比困幽憂始聞大道汎若虛舟
之獨往寂如死灰之不然久於索居遂以無用以謂良
冶之砥石不能發無刃之金大匠之斧斤不能器不才
之木自放而已葢將終焉豈意大眀之繼升廣收諸賢
以自助驥騄之乘而罷駑與焉楩柟之林而樗櫟在是
橫䝉見録漫不自知此葢伏遇某官道大難名才髙不
器深念格天之業本由得士之功致二老於幽遐罄九
官之汲引下迨微陋或䝉甄收曾是放棄之餘輒參侍
<pb:KR4d0082_WYG_050-14a>
從之列朝衣肉食雖懐歸而未由濡足纓冠顧所居之
當爾冀斯民之大定幸四國之無虞碌碌何功猶或一
書於竹帛堂堂緯績尚能悉載於聲詩過此以還未知
所措
　　除尚書右丞諸公免書
伏䝉聖恩除轍中大夫守尚書右丞者恩出非常心知
逾分雖懇辭之未獲要得請以為安竊以政事之臣國
勢所係得其人則四方斯訓非所用則百碎何觀顧可
<pb:KR4d0082_WYG_050-14b>
私於一人致坐失於大體轍家世寒陋資禀冥頑早歲
讀書徒以文翰自喜莫年臨亊動由迂濶見譏既自知
之不疑矧衆言之何頼方虞汰斥遽爾超升况今二聖
天臨羣公彚進五臣翊舜自格無為之功一德承湯已
膺克享之報豈容不肖或與其間伏望某官因進見之
餘言達外廷之公論進賢退否既鈞軸之當為置散投
閒抑空疎之常分茍無滿溢之懼盡出陶鎔之私
　　謝啓
<pb:KR4d0082_WYG_050-15a>
誤䝉詔恩選備臺轄小才知愧空傴僂以循牆成命莫
回嗟負乘而致冦竊以先皇昔開於官制兩丞特異於
唐餘上參萬務之幾下總六聮之劇既用人之不次宜
得士之非常如轍家世甚寒資望尤薄雖學存於古而
言輒謂迂志切於時而舉不知務禁林清要文譽缺然
憲府密嚴忠言無幾方乞閒而自便遽躐等以叨榮此
葢伏遇某官至德在人清議服世推轂多士雅聞成就
之功一意本朝樂有俊良之助積薪不嫌其居上蟠木
<pb:KR4d0082_WYG_050-15b>
亟為之先容坐致空疎誤䝉甄拔其為感幸難盡言宣
　代人啓事八首
　　代子瞻答周郎中啓
伏承不察空疎辱示書教稱道過實慙懼交至其自少
讀書喜作文字志氣方銳以多為賢流傳世俗誤見推
許近歲以來遭罹患難舊學衰落加以當世文士述作
至多每一開編終日驚嘆故自近日深自歛退未嘗有
所為文方欲收拾舊書而已傳布四方不可復揜豈謂
<pb:KR4d0082_WYG_050-16a>
賢達尚復以此見稱每讀來書祗增愧汗所示古今詩
二卷詞藻既贍格律又髙誦詠再三浩不可測辱賜之
厚未知所報
　　代張公安道答吕陶屯田啓
伏䝉决策大廷程文優等聲華籍甚慶慰良深某官學
問該通業履淳固恥浮言之希世依直道以干時進不
失榮退無所負惟是六科之建始於兩漢之隆衆所共
趨久而成俗盛極則反固唯物理之常然忠告未衰猶
<pb:KR4d0082_WYG_050-16b>
有設科之本意茍遺風之可挹曾外物之何加勿用猥
并本無求於執事不忘藨蓘終有獲於豐年比者過示
長牋曲形厚意其為感恱難盡敷陳
　　代陳述古舍人謝兩府啓
久塵近侍愧於無能出補外官適其素願始布條詔親
見吏民秋夏豐登人懐富足之樂風俗淳厚庭無爭訟
之諠曽何施為遂底清淨某老大無取介特自將平昔
之學嘗志於治民仕宦之勞每深於陟屺願之久矣乃
<pb:KR4d0082_WYG_050-17a>
今得之此葢伏遇某官道德崇深器業宏逺銓綜羣吏
不知中外之殊鎮撫多方常先陪輔之重舉此善地寄
之鄙人私欲不違知陶鈞之有自官守無事况迂拙之
所宜感激之誠敷陳㒺既
　　又代謝兩制啓
蹇拙之資久塵於侍從恩寵之誤猶寄於藩維祗服休
光已臨所部某厯職無補每以為慙揣巳甚明固嘗自
乞荷聖恩之未棄付近郡以偷安太昊之墟風俗猶厚
<pb:KR4d0082_WYG_050-17b>
長淮以北魚稻稍豐親養無違私計自得曽何鄙薄
獲此便安此葢伏遇某官學術精深才猷駿懋眷奬方
厚議論持平頃與同朝固服膺之有素獲守善地滋荷
徳之不㤀視事云初馳誠㒺既
　　代張聖民修撰謝二府啓
待罪海壖方虞於曠敗分憂畿外尤荷於陶鈞祗見吏
民布宣條詔累歲豐稔略無罷人積雨開明粗有秋稼
方郡邑之無事顧庸懦以何為某早從宦逰舊恱圖史
<pb:KR4d0082_WYG_050-18a>
旋承乏於劇職勉從事者厯年心迷簿領之煩力殫錢
榖之計逮兹出守之地復修舊學之餘政事稍閒初心
自得曾何幸㑹獲此便安此葢伏遇某官道徳濟時宇
量包世爕和中外恥一物之未寧容養賢愚思羣材之
各遂顧鄙儒之無狀竊近輔以論安雖荷徳之深無㤀
於瞻仰而營職之外何補於㳙埃慙懼之誠敷述難既
　　代齊州李諫議問候文侍中啓
伏審卧鎮别京臨制北鄙政務休簡兵民乂安恭惟某
<pb:KR4d0082_WYG_050-18b>
官徳邁古人望隆當世陶冶多士盡布公卿之間輔翼
累朝陟配皇王之化卷懐事業偃息方州風俗未澄非
老成而莫定邊鄙尚竦須重徳以謀安衆口所期天心
將應即日冬候凝冽鈞履康寧某迫此莫年尚玷鄉郡
道路不逺德化所覃瞻仰徒深伏謁無路敢祈保衛以
慰傾依
　　代李諫議賀郭宣徽知并州啓
伏審謀帥廟堂授鉞方面風聲所被邊鄙自安伏惟某
<pb:KR4d0082_WYG_050-19a>
官學本詩書思含韜略入參樞近出總戎行謀慮宏深
隠若長城之固動用安靜不求一日之功勲名既隆釁
故隨至進退有裕望實兼隆令尹三登曽喜色之莫見
頻陽復起信前計之可從方今卒乘久安盟好猶在用
人既得知廟勝之有成俾國咸休顧公策之安出某老
拙無用退守鄉邦側聆休嘉以慰瞻望
　　代李諫議謝二府啓
某為性甚愚篤於自信與人無忌拙於周旋頃者得過
<pb:KR4d0082_WYG_050-19b>
監司造為浮謗凂塵聖聽紛然罪戾之多傳播四方重
為衰老之愧飛章自理為計已疎雖循省之無瑕顧吹
求之巳密恃照臨於皎日信俯仰於平衡不竢辨明坐
獲昭洗枯根再生於時雨敗舟獲濟於驚瀾名節既全
死生為幸此葢伏遇某官持大鈞而播物奮至鑒以臨
人定妍醜於須臾無施巧偽憐衰罷之易毁曲為保全
德厚恩隆感深涕溳某老病既久思求歸而未能荷戴
雖多恐圖報之無日激切之至敷述奚殫
<pb:KR4d0082_WYG_050-20a>
　
　
　
　
　
　
　
　
<pb:KR4d0082_WYG_050-20b>
　
　
　
　
　
　
　
　欒城集巻五十

<pb:KR4d0082_WYG_051-1a>
欽定四庫全書
　欒城後集巻一
　　　　　　　　　　　　　宋　蘇轍　撰
　詩七十首
　　次韻子瞻感舊
還朝正三伏一再趨未央久從江海游苦此劍佩長夢
中驚和璞起坐憐老房(子瞻夢中見人誦詩云度數形/名本偶然破琴今有十三¶弦此)
(生若遇邢和璞始信秦筝是/響泉因作破琴詩以記之)為我忝丞轄寘身願并涼
<pb:KR4d0082_WYG_051-1b>
(子瞻每欲為國守/邊顧不敢請耳)此心一自許何暇憂陟岡早嵗發歸
念老來未嘗忘淵明不久仕黔婁足為康家有二頃田
嵗辦十日糧教敕諸子弟編排舊文章辛勤養松竹遲
暮多風霜常恐先着鞭獨引社酒嘗火急報君恩㑹合
心則降
　　次韻題畫巻四首
　　　山隂陳迹
卧對郗人氣已真晚依邱壑更無倫不須復預清言侶
<pb:KR4d0082_WYG_051-2a>
自是江東第一人(逸少知清言之害然蘭/亭記亦不免慕清言耳)
　　　雪溪乘興
亟往遄歸真曠哉聾人不信有驚雷雖云不必見安道
已誤扁舟犯雪來
　　　四明狂客
失脚來遊九陌塵故溪何日定抽身便同賀老扁舟去
已笑西山鄭子真
　　　西塞風雨
<pb:KR4d0082_WYG_051-2b>
雨細風斜欲暝時凌波一葉去安歸遙知夜宿蛟人室
浪巻波分不著(直略/切)衣
　　送姪邁赴河間令
老去那堪用恩深未敢歸誰能告民病一一指吾非爾
赴河間治無嫌野老譏仍將尺書報勿復問従違
　　次韻門下吕相公車馬眎學
未識吾君龍鳯章諸儒望幸久南庠輦回原廟初移蹕
鷺集西廱己著行執爵稍前疑問道獻琛不日數來王
<pb:KR4d0082_WYG_051-3a>
從官始悟熈寧意遺我親臨見肯堂
　　傅銀青挽詞二首
名自烏臺發恩従鳯沼深鹽梅和衆口金玉比誠心澹
泊平生事彌留一病侵遺言自無憾朝野為沾襟
　　其二
丹旐國西門茅廬濟水深官清貧似舊名重没猶存臺
閣傳遺懿交逰拭淚痕君恩不改故延賞遍諸孫
　　大雪三絶句
<pb:KR4d0082_WYG_051-3b>
閏嵗窮冬巳是春當寒郤暖未宜人隂風半夜催飛霰
稍淨天街一尺塵
元冥留雪付勾芒桃李雖憂麥未傷膏澤較遲三十日
問天此意亦茫茫
連嵗金明不見氷上春風雪氣稜稜臺中曽奏五行傳
到此施行愧未曽
　　和王晉卿都尉荼䕷二絶句
春到都城曽未知楸花時見萬年枝多情賴有王公子
<pb:KR4d0082_WYG_051-4a>
解剪金槃寄所思(春來未曽見花但於/禁中時見楸花耳)
後圃荼䕷手自栽清於芍藥釅於梅舊來詩客今無幾
三嗅馨香懶舉杯
　　次韻門下吕相公同訪致政馮宣猷
懶從朝謁事驂騑此去髙眠罷倒衣詔許敲門訪耆舊
天教築室俟來歸(石公熈載舊宅張氏頃加修完/公得之以成歸計類非偶然者)肩輿
尚肯追春色(公來春將往/洛中看花)皷缶何妨傲夕暉所至成家
即安隠武昌誰乞釣魚磯
<pb:KR4d0082_WYG_051-4b>
　　縢達道龍圖挽詞二首
才適邦家用學非章句儒遭逢初莫測流落一長吁大
節輕多難深言䆒逺圖收功太原守談笑視邉隅
　　其二
南竄逢公弄水亭(公時/守池)北歸畱我闔閭城壯年不見日
千里餘論猶驚敵萬兵簡策何人知造膝邊防觸處竦
先聲傷心繫舸城東地目㫁安知有死生
　　魯元翰中大挽詞二首
<pb:KR4d0082_WYG_051-5a>
遺直誦家聲持心本至誠何勞求皦察所至自安平氣
象餘前輩才華屬後生飛騰看諸子相繼亦公卿
　　其二
十年初見范公園知與錢塘結弟昆樂易向人無不可
疎慵憐我正忘言南遷卻返逢北渡逺聘相過適近藩
無復放懐譁笑語挽詩空寄淚潺湲(子瞻兄始與元翰/皆倅杭州及自彭)
(城還止都門寓居范景仁東園元翰時來相過予始識之/其後南還元翰出守洛州及奉使契丹元翰復守滑臺)
(皆接從容/者久之)
<pb:KR4d0082_WYG_051-5b>
　　贈司空張公安道挽詞三首
道廣中無競才髙治不煩安心本篤靜憂世亦時言夀
考同儕盡經綸故事存猶應門下客㣲論記根原
　　其二
孤髙出世學豪邁謫仙人早嵗猶和俗中年自識真定
餘時發照塵盡四無隣聞道騎箕尾還應事玉宸
　　其三
西蜀識公初南都從事餘一言知我可久好復誰如學
<pb:KR4d0082_WYG_051-6a>
術畱元歎家聲付伯魚霜天近生日聞挽重欷歔
　　蔡州任氏閲世堂
朱君長桐鄉死食桐鄉社吏民安君徳君亦愛其下遺
言於斯葬存没勿相捨自知得民深千嵗誰似者任君
治新息寛恵洽鰥寡疆梁順教詔桴鼓不鳴野三年去
復還園木裁拱把居人敬閭巷禽鳥依屋瓦蒼然百尺
檜直幹任大厦相要勿剪伐令尹昔所舍
　　次韻子瞻和淵明飲酒二十首
<pb:KR4d0082_WYG_051-6b>
我性本疎懶父母强教之逡巡就科選逮此年少時幽
憂二十年懶性祗如兹偶然踐黃闥俯仰空自疑乞身
未敢言常愧外物持
　　其二
人言性本靜不必林與山世雖有此理知誰非妄言自
我作歸計于今十餘年低回軒冕中此語愧虚傳
　　其三
世人豈知我兄弟得我情少年喜文章中年慕功名自
<pb:KR4d0082_WYG_051-7a>
從落江湖一意事養生富貴非所求寵辱未免驚平生
不解飲欲醉何由成
　　其四
秋鴻一何樂空際乘風飛秋蟲一何憂壁間終夜悲憂
樂本何有力盡兩無依物生逐所遇久行不知歸少年
氣難回老者百事衰聊復沃以酒永與狂心違
　　其五
昔在建成市鹽酒晝夜喧夏潦恐天漏冬雷知地偏妻
<pb:KR4d0082_WYG_051-7b>
孥日告我胡不反故山一來朝廷上七年不知還有寓
均建成且志昔日言
　　其六
夢中見百恠一一皆謂是醉中身巳忘萬事隨亦毁此
心不應然外物妄使爾安心十年後此語知非綺
　　其七
開巻觀古人誰非一世英骨肉委黃壚冺滅俱無情憧
憧來無盡擾擾相奪傾驚雷震朱夏鮮能及秋鳴得酒
<pb:KR4d0082_WYG_051-8a>
且酣飲問誰逃死生
　　其八
明月出東牆萬物含餘姿孤蟬庇繁䕃衆鳥棲髙枝解
衣適少事捫腹知亡竒朝與羣動作暮復何所為此時
不自有日出還受羈
　　其九
尺書千里至輟食手自開將卜東南居故鄉非所懐勿
言湖山美永與平生乖鴻鴈秋南來及春思故棲蛟龍
<pb:KR4d0082_WYG_051-8b>
乘風雲既雨反其泥兄弟通四海叩門事雖諧直道竟
三黜去國終恐迷何如自衛反闕里従參回
　　其十
羌虜忘君恩戰皷驚四隅邊候失晨夜驛騎馳中塗詔
書止窮征諸將守來驅敵㣲勢可料師競力無餘防邉
未云失憂懐愧安居
　　其十一
修已以安人嗟古有此道平生妄謂得忽忽恨衰老年
<pb:KR4d0082_WYG_051-9a>
來亦見用何益世枯槁逡巡事朝謁出入自媚好報君
要得人被褐信懐寳斯人何時見即上歸耕表
　　其十二
春旱麥半死夏雨欣及時出郊眎禾田父老有好辭秋
隂結愁霖似欲直敗兹㝠㝠人天際影響良不疑精誠
發中禁愍黙非有欺雞號日東出乃令民信之
　　其十三
天厨釀氷池搖蕩畏出境年衰雜羸病一釂百不醒鸞
<pb:KR4d0082_WYG_051-9b>
臺異諸曹有政非簿領頽然雖無謫因謝出囊頴回首
愧周行羣英粲彪炳
　　其十四
淮海老使君受詔行當至當官不避事無事輒徑醉平
生自相許兄先弟亦次東南豈徒往多難嫌暴貴白首
六卿中嚼蠟那復味
　　其十五
去年旅都城三月不求宅彼哉安知我爭掃習禮迹三
<pb:KR4d0082_WYG_051-10a>
已竟無怨心伏鷙鳥百無私心如丹經患髮先白功名
已不求餘事復何惜
　　其十六
家居簡餘事猶讀内景經浮塵掃欲盡火棗行當成清
晨委羣動永夜依寒更低帷閟重屋㣲月流中庭依松
白露上厯坎幽泉鳴功従猛士得不取兒女情
　　其十七
南方有貧士狂恠如病風垢面髮如葆自汙屠酒中導
<pb:KR4d0082_WYG_051-10b>
我引河水上與崑崙通長箭挽不盡不中無尤弓
　　其十八
清秋九日近菊酒皆可得永愧陶翁饑雖饑心不惑懐
忠受正命賦命本通塞斯人今茍在可與同事國惜哉
委荆榛忍饑長黙黙
　　其十九
我友二三子兼有仕未仕青松出林秀豈獨私與已斂
然不求人而我自罍恥臨風忽長鳴誰信日千里江行
<pb:KR4d0082_WYG_051-11a>
眎漁父但自正綱紀持綱起萬目魴鱒皆可止老成日
就衰所餘殆難恃
　　其二十
諸妄不可賴所賴惟一真内欲求性命油然反清淳外
將應物化致一常日新商於四父老携手初逃秦翻然
感漢徳投足復踐塵出處葢有道豈為諸呂勤嗟我千
嵗後澹然與之親還將山林姿俛首要路津囊中舊時
物布衣白綸巾功成不歸去愧此同心人
<pb:KR4d0082_WYG_051-11b>
　　次韻子瞻道中見寄
兄詩有味劇雋永和者僅同如畫影短篇泉冽不容挹
長韻風吹忽千頃經年淮海定成集走書道路未遑請
相思半夜發清唱醉墨平明照東省(詩到適/在省中)南來應帶
蜀岡泉西信近得䝉山茗出郊一飯歡有餘去嵗此時
初到潁
　　郊祀慶成
盛禮彌三祀初元正七年祭兼天地報儀自祖宗傳講
<pb:KR4d0082_WYG_051-12a>
義金華久(近有㫖講讀官訓釋祖宗齋/祠故事十五條日陳於前)齋心玉食鮮秋
成通四海廩實到窮邊(今秋諸道皆奏豐稔而/陕西河東極邊尤甚)塵巻跳
疆寇(西羌人寇環州/邊吏邀擊敗去)琛來渡海船(髙麗使前十日/到闗預觀大禮)人和
神亦答物備禮誠全廟室開深靚郊丘對廣圜翠帷新
祕殿寳仗溢通廛周冕裘繒儉(周禮大裘而冕以祀天有/司欲為羔裘度用百羔上)
(以其害物以/黑繒代之)唐車保介便(五輅有貞觀欵志進/退安重奕世所寳)導前多
舊徳迎拜或華顛薦潔求隂燧馳誠寄燎烟垂精粲星
斗望秩遍山川降輅追前躅回班戒弗䖍徹絪深屈體
<pb:KR4d0082_WYG_051-12b>
屏葢切承天(上至大廟門降輅步入齋殿至郊壇止百/官回班仍去黄道褥三事皆循祖宗故事)
(而去繖特/出上意)嶰谷灰初應(緹室吹灰久廢不講近太/史考求遺書復修其法)扶桑
日欲躔旌旗逐風轉歌舞送天旋簾啟瞻宸極雞號識
漏泉矜愚開罪罟釋欠靖民編樂作波翻海書行箭脱
弦東朝歸福胙南極本髙仙有道知難犯無私毎得賢
劬勞就聖徳謙畏絶私權治道初無象神功竟莫宣下
臣叨進玉隨見頌誠然(臣於景靈郊/丘實進玉幣)
　　次韻姚道人二首
<pb:KR4d0082_WYG_051-13a>
西山學採薇東坡學煮羮昔在建成市豈復衣冠情朋
友日巳疎止接盲趙生嗇智狥所安元氣賴以存時於
星寂中稍䕶亂與昬河流發九地欲挽升天門枉用十
年力僅餘一燈温老病竟未除驚呼欲狂奔何日新雨
餘得就季主論
髙人隠陋巷至藥初無方心知無生妙運轉開隂陽才
如凌雲松豈受尺寸量氣如幽谷蘭時送清風香嗟我
本病胏寒暑隨翕張丹砂苦落落青春去堂堂清詩墮
<pb:KR4d0082_WYG_051-13b>
雲霧至音叩琳瑯山海信多士世俗非所望逺遊居臨
安間出從諸王他年解冠佩共遊無邊疆儀麟既委照
永謝過隙光
　　次韻子瞻上元扈從觀燈二首
虜去邊城少奏章雪殘中禁罷焚香都人知有新年喜
爭看琱輿金鳯凰
春來有意乞歸耕足痺三年久未平(頃奉使契丹墜馬/傷足巳三年矣)
忽記上元鑾輅出起聴前殿曉鐘聲
<pb:KR4d0082_WYG_051-14a>
　　蔡州壺公觀劉道士(并引/)
　元祐八年七月彭城曹煥子文至自安陸為予言過
　淮西入壺公觀觀縣壺之木木老死久矣環生孫蘖
　無數聞有老道士劉道淵年八十七非凡人也謁之
　神氣甚清能言語服細布單衣縫補殆遍壁間題者
　多以不易衣為美煥問其意道淵悵然曰此故淮西
　守歐陽永叔所贈也世人稱永叔工文辭善辯論忠
　信篤學而已君知是人竟何従來耶公與我有夙契
<pb:KR4d0082_WYG_051-14b>
　且齊年也昔將去吾州留此以别吾服之三十年嘗
　破而補之矣未嘗垢而澣也比嘗得其訊吾亦去此
　不久矣煥聞之愕然莫測徐問其故皆不答予少與
　兄子瞻皆從公遊究觀平生固嘗疑公神仙天人非
　世俗之士也公亦嘗自言昔與謝希深尹師魯梅聖
　俞數人同遊嵩髙見蘚書四大字於蒼崖絶澗之上
　曰神清之洞問同遊者惟師魯見之以此亦頗自疑
　本世外人今聞道淵言與曩意合因作詩以示公子
<pb:KR4d0082_WYG_051-15a>
　棐叔弼
思潁求歸今幾時布衣猶在老劉師龍章舊有世人識
蟬蛻惟應野老知昔葬衣冠今在否近傳音問不須疑
曽聞圯上逢黃石久矣留侯不見欺
　　大行太皇太后挽詞二首
内治隆三世尊臨極九年神孫克負荷大業付安全有
道華夷靖無心怨惡悛和熹盛東漢従此不稱賢
　　其二
<pb:KR4d0082_WYG_051-15b>
約已心全小寛民徳有餘外家恩澤少先后禮容虛(有/司)
(每以獻章太后故事為請徳/音輒深自菲薄不敢當而止)原廟因前室(有司將築神/宗皇帝神御)
(有詔自處治隆/以成就宣光)中朝避冊書(頃嵗將受册寳當御前殿/謙避不欲遂退即後殿而)
(巳/)功名不勝紀四謚歎猶疎(近以四謚進呈上歎曰太/皇太后盛徳豈四謚所能)
(盡/)
　　次韻姚道人
道人偶許俗人知法喜非妻解養兒夜久金莖添沆瀣
室虛寳月映琉璃逺來醉俠怱怱返近出詩仙句句竒
<pb:KR4d0082_WYG_051-16a>
獨恠區區踐繩墨相逢未省角巾欹
　　次韻石芝(并/引)
　子瞻昔在黃州夢遊人家井間石上生紫藤枝葉如
　赤箭主人言此石芝也折而食之味如雞蘇而甘起
　賦八韻記之元祐八年予與子瞻皆在京師客有至
　自登州者言海上諸島石向日者多生耳海人謂之
　石芝食之味如茶久而益甘海上幽人或取服之言
　甚益人客以一籃遺子瞻遂次前韻
<pb:KR4d0082_WYG_051-16b>
雞鳴東海朝日新光䝉洲島霧雨勻一晞石上遍生耳
幽子自食無來賓寄書乞取久未許箬籠蕉囊海神戸
(戸止也左傳/屈蕩戸之)一掬誰令墮我前無為知我超諸數此身
不願清廟瑚但願歸去隨樵蘇龜龍百嵗豈知道養氣
千息存其胡塵中學仙定難脱夢裏食芝空酷烈中山
軍府得安閒更試朝霞磨鏡鐵
　　故樞宻簽書贈正議大夫王彦霖挽詞二首
試吏有能名升臺擅直聲雄飛極九載修路止三城壯
<pb:KR4d0082_WYG_051-17a>
志方凌厲遺書忽歎驚老人殊可念白首泣新塋
　　其二
傾葢晚相親東西省尸鄰聴君占諫草繼我出詞綸京
尹聲初浃樞庭迹尚新邯鄲炊未熟榮謝隔逡巡
　　讀史六首
留侯决成敗面折愧周昌垂老召商叟鴻鵠自髙翔
　　其二
諸吕更相王陳平氣何索千金夀絳侯劉宗知有託
<pb:KR4d0082_WYG_051-17b>
　　其三
賈生料呉楚竟斃大梁城一身不自保痛哭空傷生
　　其四
桓文服荆楚安取破國都孔明不料敵一世空馳驅
　　其五
安石善談笑揮麈卻符秦妄起并吞意終殘吳越人
　　其六
江河浪如屋要須滄海容可憐狄仁傑猶復負婁公
<pb:KR4d0082_WYG_051-18a>
　　和子瞻雪浪齋
謫居杜老嘗東屯波濤遶屋知龍尊門前石岸立精鐵
潮汐洗盡莓苔昬野人相望夾水住扁舟時過江西村
窓中縞練舒眼界枕上雷霆驚耳門不堪水恠妄欺客
欲借楚些時招䰟人生出處固難料流萍著水初無根
旌旗旋逐金皷發蓑苙尚帶風雨痕髙齋雪浪巻蒼石
北叟未見疑戲論激泉飛水行亦凍窮邊臘雪如翻盆
一杯徑醉萬事足江城氣味猶應存
<pb:KR4d0082_WYG_051-18b>
　　次韻子瞻生日見寄
日月中人照與芬心虛慮盡氣則薰彤霞㸃空來羣羣
精誠上徹天無雲寸田幽闕煗不焚眇眎中外絳錦紋
㝠然物我無復分不出不入常氤氲道師東西指示君
乘此飛仙勿留墳茅山隠居有遺文世人心動隨䖟蚊
不信成功如所云蚤夜賓餞同華勛爾來僅能破魔軍
我經生日當益勤公稟正氣飲不醺梨棗未實要鉏耘
日云暮矣収桑枌西還閉門止紛紛憂愁真能散凄焄
<pb:KR4d0082_WYG_051-19a>
萬事過耳今不聞(登真隠訣云日中青帝日/照龍韜其夫人日芬&KR0233;嬰)
　　蹇師嵩山圖(并/引)
　葆光法師蹇君未嘗至嵩山欲往遊焉元祐九年春
　磐桓都下得古畫一幅以示其客客曰此嵩山圖也
　予昔嘗遊焉峯嶺徑遂觀刹皆是君喜曰此將以導
　予也吾昔熈寧中自陳之洛往來皆出嵩少之間時
　方重九與偕行者約曰與子於此登髙乎今筋力尚
　强可以一往異日復至或不能矣今年三月以罪出
<pb:KR4d0082_WYG_051-19b>
　守汝州聞此州在嵩少之陽登城北望可以盡得其
　勝君何時為此遊吾將舉酒與子相望雖不能同亦
　庶幾焉系之以詩曰
峻極登髙二十年汝州回望一依然君行亦是髙秋後
試覔神清古洞天(神清洞/事見上)
　　望嵩樓(在汝州/)
連山鄣吾北二室分西東東山幾何髙不為太室容西
山為我低少室見諸峯臨軒一長歎隠見由所逢試問
<pb:KR4d0082_WYG_051-20a>
山中人二室竟誰雄雄雌久巳定分别徐亦空可憐汝
陽酒味與上國同遊心四山外寄適杯酒中
　　思賢堂
楊公守臨汝俛仰八十載推遷城市非散落篇章在外
物固難必清名竟安賴孤亭右洲渚斜日到冠佩飛翔
棟宇回滉蕩波流對稍存楸梧髙大翦菰蒲穢遺編訪
諸子翠石補前廢吏民亦澘然未替甘棠愛
　　阻風(自汝遷筠八月過真州/江漲倍常嵗而風不順)
<pb:KR4d0082_WYG_051-20b>
大水蔑洲浦牽挽無復施我舟恃長風風止將安為塌然
委積水坐被弱纜維市井隔峯嶺食盡行將饑長嘯呼
風伯厄窮豈不知蓬蓬起東南旗尾西北馳所望乃大
謬開門訊舟師舟師掉頭笑沿泝要有時泝者不少息
沿者長嗟咨飄風不終日急雨常相隨雨止風亦止條
條弄清漪我言未見信君行自見之
　　次韻子瞻遊羅浮山
客迷墮澗逢玉京雲行夭喬風號鳴暗中過盡石髓滑
<pb:KR4d0082_WYG_051-21a>
驚喜觀闕朝霞明東坡南去類此客擠者力盡非求生
偶然瀕海少氛氣復有福地容躬耕諸侯歴聘謝魯叟
茅簷燕坐師老彭天樞旋結日珠重人寰下視鴻毛輕
俗緣漸覺氷雪解元氣乍復蛟虬獰逺遊脱屣入葢竹
初怪長史留家庭後來玉斧小兒子亦入真誥參仙經
試令子弟學諸許還家不用劒閣銘洞天聞亦有圖籍
但恐未免如公卿此心願與世無事不願與世平不平
　　次韻子瞻江西
<pb:KR4d0082_WYG_051-21b>
許君馬老共一邦西山㫁處流蜀江誰令十載重渡瀧
灘頭舊寺晨鐘撞亂流赤脚記淙淙道俗自謂丹霞龎
便令築室修畦矼往還二老笻一雙(予與筠州聰長/老有十年之舊)
　　雨中遊小雲居
賣酒髙安市早嵗逢五秋常懐簡書畏未暇雲居遊十
載還上都再謫仍此州廢斥免羈束登臨散幽憂鄉黨
二三子結束同一舟雨餘江漲髙林薄煩撑鉤積隂荐
雷作兩山亂雲浮雨㸃落飛鏃江光濺輕漚笑語曽未
<pb:KR4d0082_WYG_051-22a>
畢風雨遽誰收舟人指松檜古刹依林邱老僧昔還住
晩飯迎淹留食菜吾自飽饋肉煩賢侯嚴城迫吹角歸
棹隨輕鷗聯翩閲村塢燈火明譙樓肩輿踐積甃塗潦
分潛溝居處方自適未知厭拘囚
　
　
　
　
<pb:KR4d0082_WYG_051-22b>
　
　
　
　
　
　
　
　欒城後集巻一

<pb:KR4d0082_WYG_052-1a>
欽定四庫全書
　欒城後集巻二
　　　　　　　　　　　　　宋　蘇轍　撰
　詩七十首
　　次韻子瞻上元見寄
誰憐東坡老獨看南海燈故人隠山麓燕坐銷牀稜人
生天運中往返成廢興炎起爨下薪凍合瓶中氷賴有
不變處寂如方定僧建成亦巖邑燈火髙下層頭陁舊
<pb:KR4d0082_WYG_052-1b>
所識天寒髮鬅鬙問我何時來嗟哉谷為陵幸此米方
賤日食聊一升夜出隨衆樂餔糟共騰騰
　　次韻子瞻連雨江漲二首
南過庾嶺更千山烝潤由來共一天雲塞虚空雨翻瓮
江侵城市屋浮船東郊晩稻須重挿西舍原蠶未及眠
獨棹扁舟趂申夘米鹽奔走笑當年
客到炎陬喜蹔凉江吹虛閣雨侵廊回看野寺山溪隔
卧覺晨炊稻飯香荔餉深紅陋櫻棗桂醅淳白比琳琅
<pb:KR4d0082_WYG_052-2a>
恩移嶠北應非晩未省南遷日月長
　　次韻姪過江漲
隂淫夏為秋雨暴溪作瀆缺防舊通市流潦幾入屋雖
幸廩粟空猶惜畦蔬綠鹿駭不擇音鴻羈分遵陸室誚
曾子還城謳華元衂中情久岑寂外物競排蹙設心等
一慈開懐受諸毒道力雖未究游波偶然伏糧須三月
聚艾要七年蓄君恩許北還従此當退縮
　　亡嫂靖安君蒲氏挽詞二首
<pb:KR4d0082_WYG_052-2b>
家風足圖史婦徳儼蘋蘩湯沐從夫寵冠衣席弟恩克
家傳衆子有後慶多孫追養心何極増封禮尚存
　　其二
宦遊非不遂流落自麄疎宗黨半天末存亡驚素書佳
城東嶺外茂木故阡餘遙想千車送臨江涕滿裾
　　寄題武陵栁氏所居二首
　　　天真堂
宦遊閲盡山川勝歸老方知氣味真歌哭不移身自穏
<pb:KR4d0082_WYG_052-3a>
往還無間語尤親永懐前輩無因見猶喜諸郎有此人
千嵗展禽風未改不加琱琢世稱珍
　　　康樂樓
邑居欲盡溪山好不作層樓無奈何巖谷滿前收蠟屐
漪漣極目巻漁蓑安心巳得安身法樂土偏令樂事多
千里筠陽猶靜治還家一笑定無他
　　筠州州宅雙蓮
綠葢紅房共一池一雙遊女巧追隨鏡中比並新粧後
<pb:KR4d0082_WYG_052-3b>
風際攜扶欲舞時露蘂暗開香自倍霜蓬漸老折猶疑
殷勤畫手傳真態道院生綃數幅垂
　　奉同子瞻荔支歎
蜀中荔支止嘉州餘波及睂半有不稻糠宿火却霜霰
結子僅與黃金侔近聞閩尹傳種法移種成都出巴峽
名園競擷絳紗苞蜜漬瓊膚甘且滑北遊京洛墮紅塵
箬籠白曬稱最珍思歸不復為蓴菜欲及炎風朝露勻
平居著鞭苦不早東坡南竄嶺南道海邊百物非平生
<pb:KR4d0082_WYG_052-4a>
獨數山前荔支好荔支色味巧留人不管年來白髮新
得歸便擬尋鄉路棗栗園林不須顧青枝丹實須十株
丁寧附書老農圃
　　次韻子瞻梳頭
水上有車車自翻懸霤如線垂前軒霜蓬巳枯不再綠
有客勸我抽其根枯根一去紫茸茁珍重已試幽人言
紛紛華髮何足道當返六十過去䰟(近有道士相教拔/白後以水火養之)
(當不復生/故以為答)
<pb:KR4d0082_WYG_052-4b>
　　勸子瞻修無生法
除却靈明一一空年來丹竈漫施功掌中定有菴摩在
雲際懸知霧雨濛巳賴信心留掣電要須淨戒拂昏銅
誰言逐客江南岸身世雖窮心不窮
　　石盆種菖蒲甚茂忽開八九華或言此華夀祥也
　　逺因生日作頌亦為賦此
石盆攅石養菖蒲沮洳沙泉韮葉鋪世說華開難值遇
天將夀考報勤劬心中本有長生藥根底暗添無限鬚
<pb:KR4d0082_WYG_052-5a>
更爾屈蟠增瘦硬他年老病要相扶
　　子瞻和陶公讀山海經詩欲同作而未成夢中得
　　數句覺而補之
此心淡無着與物常欣然虚閑偶有見白雲在空間愛
之欲吐玩恐為時俗傳逡巡自失去雲散空長天永愧
陶彭澤佳句如珠圓
　　成都僧法舟為其祖師寳月求㙮銘於恵州還過
　　髙安送歸
<pb:KR4d0082_WYG_052-5b>
少年能講大乘經法施堂中不出扄為許先師傳後世
徑從西海集南溟忘身直犯黃茅瘴滿意初成白㙮銘
寄我淚痕歸萬里遙知露滴澗松青
　　東西京二絶
親祀甘泉嵗一終屬車徐動不驚風宓妃何預詞臣事
指㸃譏訶豹尾中
犀箸金槃不暇嘗更須石上𢷬黃粱數錢未免河東舊
不識前朝大練光
<pb:KR4d0082_WYG_052-6a>
　　唐相二絶
楊王滅後少英雄猶自澄思却月中已得恵妃歡喜見
方頭笑殺曲江公
朝中寂寂少名卿晩嵗雄猜氣益橫心怕無鬚少年士
可憐未識玉奴兄
　　寓居六詠
手植天隨菊晨添苜蓿盤叢長憐夏苦花晚怯秋寒素
食舊所愧長齋今未闌殷勤拾落蘂眼暗讀書難
<pb:KR4d0082_WYG_052-6b>
　　其二
山丹炫南土盈尺愧西京所至曽無比知非浪得名未
須求别種尚欠剥繁英行復春風度天涯眼蹔明
　　其三
隣家三畝竹蕭散倚東牆誰謂非吾有時能惠我涼雪
深聞毁折風作任披猖事過還依舊相看意愈長
　　其四
弱榴生掩冉挿竹强支义旋疊封根石能開著子花扶
<pb:KR4d0082_WYG_052-7a>
持物遂性綴緝我成家故國田園少何須恨海涯
　　其五
大雞如人立小雞三寸長造物均付予危冠兩昻藏出
欄風易倒依草枯不殭後庭花草盛憐汝計興亡(或言/矮雞)
(冠即玉樹/後庭花)
　　其六
西隣分半井十口無渴憂嵗旱百泉竭日供八家求艱
難念生理沾足愧寒流比聞山田婦出汲爭羣牛
<pb:KR4d0082_WYG_052-7b>
(山中澗谷枯竭汲者每苦牛奪其/水一人出汲輒數人持杖䕶之)
　　和子瞻新居欲成二首
老罷子卿還屬國功成定逺恨陽關漂流豈必風波際
顛沛何妨枕席間伏臘便應隨俚俗室廬聞似勝家山
因緣宿世非今日賴有隂功許旋還(此説見/佛書)
山連上帝朱明府心是南宗無盡燈過此欹危空比夢
年來瘴毒冷如氷圖書一笑寧勞客音信頻來尚有僧
梨棗功夫三嵗辦不縁憂患亦何曾
<pb:KR4d0082_WYG_052-8a>
　　次遲韻二首
老謫江南岸萬里修烝嘗三子留二子嵩少道路長累
以二孀女辛勤具餱糧誰令南飛鴻送汝至我旁饑寒
不能病氣紓色亦康拊背問家事嗟我久巳忘力耕當
及春無為久南方還家語諸女素剛非王章
　　其二
世事非吾憂物理有必至常暘百川竭顧亦防雨耳隂
陽相糾纒反覆更自治幽懐澹不起黙坐識其意長子
<pb:KR4d0082_WYG_052-8b>
念衰老逺行重慙愧疎慵身似僧岑寂家近寺但聞事
日新未覺吾有異器鍠本自出藩角徒不遂得失衆共
知窮達佛所記要令北歸日粗究一大事
　　次逺韻
萬里謫南荒三子從一幼謬追春秋餘賴爾牛馬走憂
病多所忘問學非復舊借書里諸生疑事誰當叩吾兒
雖懶教擢穎既冠後求友巻中人玩心竹間岫時令檢
遺闕相對忘昬晝兄來試謳吟句法漸翹秀暫時鴻鴈
<pb:KR4d0082_WYG_052-9a>
飛迭發塤篪奏更念宛邱子頎然何時覯
　　次韻子瞻和陶公止酒(雷州/作)
少年無大過臨老重復止自言衰病根恐在酒盃裏今
年各南遷百事付諸子誰言瘴霧中乃有相逢喜連床
聞動息一夜再三起泝流俛仰得此病竟何理平生不
尤人未免亦求巳非酒猶止之其餘真止矣飄然從孔
公乘桴南海涘路逢安期生一笑千萬祀
　　次韻子瞻過海
<pb:KR4d0082_WYG_052-9b>
我遷海康&KR0511;猶在寰海中送君渡海南風帆若張弓笑
揖彼岸人回首平生空平生定何有此去未可窮惜無
好勇夫從此乘桴翁幽子疑龍鰕牙須竟誰雄閉門亦
勿見一齅同香風晨朝飽粥飯洗鉢隨僧鐘有問何時
歸兹焉若將終居家出家人豈復懐兒童老&KR1334;真吾師
出入初猶龍籠樊顧甚宻俛首姑爾容衆人指我笑韁
鎖無此工一瞬千佛土相期兠率宫
　　過姪寄椰冠
<pb:KR4d0082_WYG_052-10a>
衰髮秋來半是絲幅巾緇撮强為儀&KR0183;空旋取海棕子
(蜀中海棕即嶺南/椰木但不結子耳)束髮裝成老法師變化宻移人不悟
壊成相續我心知茅簷竹屋南溟上亦似當年廊廟時
　　寓居二首
　　　東亭
十口南遷粗有歸一軒臨路閲奔馳市人不慣頻回首
坐客相諳便解頥慙愧天涯善知識增添城外小茅茨
華嚴未讀河沙偈偃仰明忩手自披
<pb:KR4d0082_WYG_052-10b>
　　　東樓
月從海上湧金盆直入東樓照病身久巳無心問南北
時能閉目待儀麟&KR0275;風不作三農喜(是嵗海/無&KR0275;風)舶客初來
百物新歸去有時無定在漫隨俚俗共欣欣
　　所寓堂後月季再生與逺同賦
客背有芳藂開花不遺月何人縦尋斧害意肯留枿偶
乘秋雨滋冐土見㣲茁猗猗抽條穎頗欲傲寒冽勢窮
雖云病根大未容拔我行天涯逺幸此城南茇小堂劣
<pb:KR4d0082_WYG_052-11a>
容卧幽閣粗可躡中無一尋空外有四隣匝窺牆數柚
實隔屋看椰葉葱蒨獨兹苗愍愍待其活及春見開敷
三嗅何忍折
　　浴罷
逐客例幽憂多年不洗沐予髮櫛無垢身垢要須浴顛
隮本天運憤恨當誰復茅簷容病軀稻飯飽枵腹形骸
但癯瘁氣血尚豐足㣲陽閲九地浮彩見雙目枯槁如
束薪堅緻比温玉長齋雖云淨閲月聊一沃石泉澣巾
<pb:KR4d0082_WYG_052-11b>
帨土釜煮桃竹南忩日未移困卧久彌熟華嚴有餘帙
黙坐心自讀諸塵忽消盡法界了無矚怳如仰山翁欲
就溈叟卜猶恐墮聲聞大願勤自督
　　次逺韻齒痛
元明散諸根外與六塵合流中積緣氣虚妄無可託弊
陋少空明婦姑相攘奪日出暵焦牙風來動危蘀喜汝
因病悟或免終身著更須誦楞嚴従此脱纒縛
　　子瞻聞瘦以詩見寄次韻
<pb:KR4d0082_WYG_052-12a>
多生習氣未除肉長安夜眠懶食粥屈伸久巳效熊虎
倒掛漸擬同蝙蝠衆笑忍饑長杜門自恐暮年還入俗
經旬輒復駭隣父未信腦滿添黃玉海夷旋覺似齊魯
山蕨仍堪嘗菽粟孤船㑹復見洲渚小車未用安羊鹿
海南老兄行尤苦樵㸑長須同一僕此身所至即所安
莫問歸期兩黃鵠
　　次韻子瞻獨覺
咄咄書空中有恠内熱搜膏發癰疥羮藜飯芋如固然
<pb:KR4d0082_WYG_052-12b>
飽食安眠真一快午雞鳴屋呼不起欠申吉貝重衾裏
此身南北付天工竹杖芒鞋即行李夜長却對一燈明
上池溢流㣲有聲幻中非幻人不見本來日月無隂晴
　　次韻子瞻夜坐
月入虚牕疑欲旦香凝幽室久猶薫清風巧為吹餘瘴
疎雨時來報㫁雲南海炎涼身巳慣北方毁譽耳誰聞
遙知掛壁瓢無酒歸舶還將一酌分
　　次韻子瞻寄賀生日
<pb:KR4d0082_WYG_052-13a>
弟兄本三人懐抱喪其一頎然仲與叔耆老天所隲師
心每獨往可否輒自必折足非所恨所恨覆鼎實上賴
吾君仁議止海濱黜凄酸念母氏此恨何時畢平生賢
孟博茍生不謂吉歸心天若許定卜老泉室凄凉百年
後事付何人筆于今兄獨知言之泣生日
　　次韻子瞻寄黄子木杖
老至亦有漸五十惟杖始行年日辰匝幸免鄉閭恥罪
重瘡難平餘痂未脱疻登山足猶健不用扶兒子我兄
<pb:KR4d0082_WYG_052-13b>
念辛勤贈此攜且倚他年賜環日田舍尤須此早收藤
節杯旋綴烏皮几茅簷數間足不用伐桐把
　　次韻子瞻謫居三適
　　　旦起理髮
道人雞鳴起趺坐存九宫靈液流下田伏苓抱長松顛
毛得餘潤冉冉欺霜風俯就無數櫛九九為一通洗沐
廢已久徐之勿怱怱氣來自湧泉至此知幾重近聞西
邊將&KR0221;裼擁馬鬃歸來建赤油不復儕伍同笑我守尋
<pb:KR4d0082_WYG_052-14a>
尺求與真源逢人生各有安未肯易三公
　　　午忩坐睡
定中龍眠膝定起栁生肘心無出入異三昧亦何有晴
忩午隂轉坐睡一何久頹然擁褐身剥啄叩門手褰帷
顧我笑疑我困宿酒不知吾喪我氷消不遺夀空虛無
一物彼物自枯朽夢中得靈藥此藥従誰受侵尋入四
支欲洗自無垢從今百不欠只欠歸田叟
　　　夜卧濯足
<pb:KR4d0082_WYG_052-14b>
海民慢寒備不畜衾與裯雖苦地氣洩亦無徒跣憂逐
客久未安集舍占鵂鶹念昔使胡中車馳卒不留貂裘
遡北風十襲猶颼颼中塗履氷河馬倒身自投宛足費
馮翼千里煩帣韝十年事湯劑風雨氣輒浮南來足憂
慮此病何時瘳名身孰親疎慎勿求封侯
　　同子瞻次過逺重字韻
孟子自誇心不動未試永嘉鐵輪重弟兄六十老病餘
萬里同遭海隅送長披羊裘類嚴子罷食猪肝同閔仲
<pb:KR4d0082_WYG_052-15a>
大男留處事田畝幼子隨行躬釜罋低眉語笑接隣父
彈指吁嗟到蠻洞茅茨一日敢忘葺桑柘十年須勉種
來時邂逅得相攜歸去逡巡應復從莫驚憂患爾來同
久知出處平生共雖令子孫治家學休炫文章供世用
潁川築室久未成夜來忽作西湖夢
　　次韻子瞻和淵明擬古九首
客居逺林薄依墻種楊栁歸期未可必成隂定非久邑
中有佳士忠信可與友相逢話禪寂落日共杯酒艱難
<pb:KR4d0082_WYG_052-15b>
本何求緩急肯相負故人在萬里不復為薄厚米盡鬻
衣衾時勞問無有
　　其二
閉門不復出茲焉若將終蕭然環堵間乃復有為戎我
師柱下史久以雌守雄金刀雖云利未聞能斫風世人
欲困我我已安長窮窮甚當辟糓徐觀百年中
　　其三
蕭蕭髮埀素晡日迫西隅道人愍我老元氣時巻舒嵗
<pb:KR4d0082_WYG_052-16a>
惡風雨交何不完子廬萬法滅無餘方寸可久居將掃
道上塵先拔庭中蕪一淨百亦淨我物皆如如
　　其四
夜夢被髮翁騎驎下大荒獨行無與遊闖然欵我堂髙
論何崢嶸㣲言何渺茫我徐聴其説未離翰墨塲平生
氣如虹宜不葬北邙少年慕遺文竒姿揖昻昻衰罷百
無用漸以圜斵方隠約就所安老退還自傷
　　其五
<pb:KR4d0082_WYG_052-16b>
海康雜蠻蜑禮俗久未完我居近閭閻願先化衣冠衣
冠一有恥其下胡為顔東隣有一士讀書寄賢闗歸來
奉親友跬步行必端慨然顧流俗歎息未敢彈提提烏
鳶中見此孤翔鸞漸能衣裘褐袓裼知惡寒
　　其六
佛法行中原儒者恥論兹功施冥冥中亦何負當時此
方舊雜染渾渾無名緇治生守家室坐使斯人疑未知
酒肉非能與生死辭熾哉吳閩間佛事不可思生子多
<pb:KR4d0082_WYG_052-17a>
頴悟得報豈汝欺時俾正法眼一出照曜之誰為邑中
豪勤誦我此詩
　　其七
憂來感人心悒悒久未和呼兒具濁酒酒酣起長歌歌
罷還獨舞黍麥力誠多憂長酒易消脱去如風花不悟
萬法空子如此心何
　　其八
杜門人笑我不知有天遊光明遍十方咫尺陋九州此
<pb:KR4d0082_WYG_052-17b>
觀一日成衮衮通法流竿木常自隨何必返故邱老&KR0360;
白髮年青牛去西周不遇闗尹喜履迹誰能求
　　其九
鉏田種紫芝有根未堪採逡巡嵗月度太息毛髮改晨
朝玉露下滴瀝投滄海須牙忽長茂枝葉行可待夜燒
沈水香持戒勿中悔
　　雨中招吳子野先生(循州/作)
柴門不出蓬生徑暑雨無時水及堂辟穀賴君能作客
<pb:KR4d0082_WYG_052-18a>
暫來煎蜜餉桃康
　　答吳和二絶
三間浰水小茅屋不比麻田新草堂問我秋來氣如火
此間何事得安康
慣從李叟遊都市久伴藍翁醉畫堂不似蘇門但長嘯
一生留恨與嵇康(子野昔與李士寧縦遊京師/與藍喬同客曾魯公家甚久)
　　閏九月重九與父老小飲四絶
九月龍山霜露凝龍川九月氣如蒸偶逢閏月還重九
<pb:KR4d0082_WYG_052-18b>
酒熱風髙喜不勝
獲罪清時世共憎龍川父老尚相尋直須便作鄉闗看
莫起天涯萬里心
客主俱年六十餘紫萸黃菊映霜鬚山深瘴重多寒勢
老大須將酒自扶
尉佗城下兩重陽白酒黃雞意自長夘飲下床虚巳散
老年不似少年忙
　　求黃家紫竹杖(并/引)
<pb:KR4d0082_WYG_052-19a>
　予於龍川買曽氏小宅宅西南隅有紫竹百餘竿為
　藤蔓所困無復直幹雖為伐藤而見竹偃弱無可為
　杖者黃氏老家有紫竹甚茂乞得一莖勁挺可喜聞
　黃氏竹舊自曾氏移植偶為詩示之
曾家紫竹君家種曾園竹與荒藤共藤驕竹瘁如畏人
不似君家竹森聳我來買宅非為宅愛此風梢時一弄
磨刀向藤久未忍樹倒藤披真自送繁隂一豁新笋地
狂鞭欲向青春動我身病後少筋力遍求拄杖扶腰痛
<pb:KR4d0082_WYG_052-19b>
蕭蕭瘦幹未能任一畝君家知足用一枝遺我拄尋君
老酒仍煩為開甕
　　賦豐城劒(北歸途/中作)
劒氣夜干斗精誠初莫隔全身寄獄戸隠約還自得張
雷彼知我勉為汝一出腰間雜環佩亦既報之徳凜凜
天地間要非手中物躍入延平水三日飛霹靂出當乘
風雷歸當卧泉石千年故穴在三嘆泉上客
　　范丞相堯夫挽詞二首(許州/作)
<pb:KR4d0082_WYG_052-20a>
持身守忠恕臨事恥浮沈直道更三黜平生惟一心家
風來自逺國論老彌深令徳真如玉泥沙枉見侵
　　其二
南遷頭巳白北返病初加君意知無罪天心許到家同
朝曾忝舊握手一長嗟時事紛無巳還應付棣華
　　卜居
我歸萬里初無宅鳯去千年尚有臺誰為遶池先種竹
可憐當砌已栽梅囊貲只數腰金在歸計長遭鬢雪催
<pb:KR4d0082_WYG_052-20b>
欲就草堂終嵗事落成隣舎許銜杯
　　和子瞻過嶺
山林瘴霧老難堪歸去中原荼亦甘有命誰令終返北
無心却笑欲巢南蠻音慣習疑傖語脾病縈纒帶嶺嵐
手挹祖師清浄水不嫌白髮照毿毿
　　子瞻贈嶺上老人次韻代老人答
嶺頭盧老一爐灰長短根莖各自栽輕賤巳消先世業
知君海上去仍回
<pb:KR4d0082_WYG_052-21a>
　
　
　
　
　
　
　
　
<pb:KR4d0082_WYG_052-21b>
　
　
　
　
　
　
　
　欒城後集巻二

<pb:KR4d0082_WYG_053-1a>
欽定四庫全書
　欒城後集巻三
　　　　　　　　　　　　　宋　蘇轍　撰
　詩七十首
　　大行皇太后挽詞二首
累朝宗内治晩嵗擅鴻勲立子得元聖收簾奉長君一
言消横逆多難弭紛紜仙馭曾非逺長瞻鞏洛雲
家風承舊相國體繼皇姑定策従中禁傳聲震海隅春
<pb:KR4d0082_WYG_053-1b>
風開閉蟄朝露濕焦枯萬里生還客冠纓淚雨濡
　　追尊皇太后挽詞二首
月缺年何久龍飛事一新追崇名號正同祔禮容均鳯
翣低迎日龍輴起細塵都人知舜孝擁紼盡霑巾
徳美鍾岐嶷榮華倍感傷一時朝野恨百世本支長出
祖悲無憾因山儉有光他年過嵩洛望拜裕陵旁
　　贈史文通奉議二首
牆北史居士掛冠心轉閑頂開人共恠神去夜深還白
<pb:KR4d0082_WYG_053-2a>
雪㣲侵鬢丹砂久駐顔従君欲問道何日徑開闗
　　其二
有叟住東野畏人希入城君時共還往我欲問修行早
嵗識巖客近時逢綘生真能訪茅屋屣履試將迎
　　次前韻示楊明二首
晩嵗有餘樂天教一向閑嵩陽百口住嶺外七年還卜
宅先隣晏攜瓢欲飲顔吳僧來不久相約叩禪闗
　　其二
<pb:KR4d0082_WYG_053-2b>
甘井元衣廟平胡亦近城幅巾朝食罷芒屩雨中行擾
擾初何事悠悠畢此生欲邀東郭叟煩子作郊迎
　　唐修譔義問挽詞二首
家風臺栢老遺直故依然節見南遷後神凝未暝前臨
民舊有法訓子適成篇九轉今猶在參同豈妄傳
　　其二
我返南荒日君臨舊許初笑談寛老病旌斾擁茅廬酒
盞開雖數溪堂到尚疎誰言生死隔近在浹旬餘
<pb:KR4d0082_WYG_053-3a>
　　寄題登封揖仙亭
靈王太子本讀書縦談穀洛參諸儒生來不見全盛初
老成遺訓誰楷模心知漸失文武餘蕭然直入山中居
山間吹笙鳯凰呼升天白日乘龍車周人聚觀拜路隅
明月為佩雲為裾歸來千嵗孰在無赤松老彭自為徒
上侍玉宸臨九區烜赫不類山澤癯依山作邑賢大夫
夜中焚香遡空虚我欲従之駕肩輿秋風八月來徐徐
　　吳冲卿大夫秦國挽詞二首
<pb:KR4d0082_WYG_053-3b>
國老相隨盡家風慨獨存見夫成相業聽子得忠言(夫/人)
(長子起居昔將論亊以南遷之/憂訪於夫人夫人以當官許焉)氣節慙多士聲華盛一
門平生髙義重未易俗人論
雅頌成章早春秋發論長風規留叔向文采似中郎覽
古明興廢臨危喜激昻南遷初不恨李杜得従滂
　　十一月十三日雪
南方霜露多雖寒雪不作北歸亦何喜三年雪三落我
田在城西禾黍敢嫌薄今年陳宋災水旱更為虐閉糴
<pb:KR4d0082_WYG_053-4a>
斯不仁逐熟自難卻饑寒雖吾患尚可省鹽酪飛蝗昨
過野遺種遍陂濼春陽百日至閙若蠶生箔得雪流土
中及泉盡魚躍美哉豐年祥不待炎火灼呼兒具樽酒
對婦同一酌誤認屋瓦鳴更願聞雪脚
　　補子瞻贈姜唐佐秀才(并/引)
　予兄子瞻謫居儋耳瓊州進士姜唐佐往従之遊氣
　和而言道有中州士人之風子瞻愛之贈之詩曰滄
　海何曾㫁地脈白袍端合破天荒且告之曰子異日
<pb:KR4d0082_WYG_053-4b>
　登科當為子成此篇君遊廣州州學有名學中崇寧
　二年正月隨計過汝南以此句相示時子瞻之喪再
　逾嵗矣覽之流涕念君要能自立而莫與終此詩者
　乃為足之
生長茅間有異芳風流稷下古諸姜適従瓊管魚龍窟
秀出羊城翰墨場滄海何曾㫁地脈白袍端合破天荒
錦衣他日千人看始信東坡眼目長
　　遷居汝南
<pb:KR4d0082_WYG_053-5a>
我昔還自南従此適舊許再嵗常杜門壁觀無與語何
人自驚顧未聴即安處亟逃潁州籍來貫汝南尸妻孥
不及將童僕具樽俎身如孤棲鵲夜起三遶樹故人樂
安生風節似其父忻然蹔一笑捨我西南去去已還閉
門時作野田步蕭條古僧舎遺像得顔魯精神凜如生
今昔吾與女巳同羈窮厄但脱生死怖幸世方和平有
土非冦虜春寒燒黃茅晝飯煮青茹何必潩上田幸此
足粳稌歸心念狂簡裁製時巳莫
<pb:KR4d0082_WYG_053-5b>
　　索居三首
索居非謫地&KR0183;老更窮途去住看人意幽憂賴我無小
園花草穢陋巷犬羊俱近覺根塵離忘言日益愚
　　其二
平生亦何事十載苦顛隮夢嶮曾非嶮覺迷終不迷客
居兼壯子别久愧良妻稍訝音書濶春隂道路泥
　　其三
許蔡古隣國風煙相雜和蕭然客舎靜不願主人過野
<pb:KR4d0082_WYG_053-6a>
薺春將老淮魚夏漸多街南病居士有酒對酣歌
　　聞諸子欲再質卞氏宅
我生髮半白四海無尺椽卞氏昔冠冕子孫今蕭然願
以棟宇餘救此朝夕懸顧我亦何有較子差尚賢傾囊
不復惜掃地幸見捐南隣隔短牆兩孫存故㕓松竹手
自種風霜嵗逾堅幽花亂蜂蝶古木嘶蜩蟬&KR0183;隂可數
畝成功幾百年人心苦無厭隠居恨未圓得之茍有命
老矣聊息肩畚土填隙穴結茅苴漏穿粗爾容偃息豈
<pb:KR4d0082_WYG_053-6b>
復求華鮮西歸信巳乎永雜孫陳編
　　任氏閲世堂前大檜
君家大檜長百尺根如車輪身弦直壯夫連臂不能抱
孤鶴髙飛直上立狂風動地舞枝榦大雪翻空洗顔色
人言此檜三百年未知昔是何人植君家大夫老不遇
一生使氣未嘗屈没身不悦歸故里遺愛自知懐舊色
此翁此檜兩相似相與閲世何終極汝南山淺無良材
櫟柱棟椽聊障日便令殺身起大厦亦恐衆材無匹敵
<pb:KR4d0082_WYG_053-7a>
且留枝葉撓雲霓猶得世人長太息
　　贈蔡駜居士
結茅汝上只三間種稻城西僅一廛梅老外生詩律在
秀公弟子佛心傳埋盆疊石常幽坐留客開樽輒醉眠
聞道隣僧乞米送時無韓子定誰憐
　　癸未生日
我生本無生安有六十五生來逐世法妄謂得此數隨
流登中朝失脚墮南土人言我當喜亦言我當懼我心
<pb:KR4d0082_WYG_053-7b>
終頹然喜懼不入故歸來二頃田且復種禾黍或疑潁
川好又使汝南去汝南亦何為均是食粟處兒言生日
至可就瞿曇語平生不為惡今日安所訴老&KR1334;西入胡
孔子東歸魯我命不在天世人汝何預
　　白鬚
中嵗謬學道白鬚何由生故人指我笑聞道未能行我
笑謝故人唯唯亦否否老&KR1334;古道師白髮生而有佛告
波斯匿汝有不白存亭中掌亭人何嘗隨客奔客去不
<pb:KR4d0082_WYG_053-8a>
用留主在亭不毁墁牆支折棟在我不在爾道成欵玉
晨跪乞五色丸肝心化黃金齒髮何足言
　　寒食二首
寒食今年客汝南餘樽傾㵼亦醺酣道人久厭世間濁
僧舍猶存肉食慙花折園夫時送客餳留孫女尚分甘
(永叔詩有為翁/寒食留餳之句)欲遊紫極誰為伴長揖孤松對不談(紫/極)
(宫有巨松/可數人抱)
寄住汝南懐嶺南五年一醉久猶酣身逃爭地差云靜
<pb:KR4d0082_WYG_053-8b>
名落塵寰終自慙耳畔飛蠅看尚在鼻中醇酢近能甘
今朝寒食唯當飲買酒先防客欲談
　　潁川城東野老(姓劉氏/名正)
我歸穎川無故人城東野老鬚如銀少年椎埋起黃塵
晚嵗折節依仙真走如麏鹿人莫親呼來上堂飲清樽
踞牀閉目略頻伸指我黃河出崑崙東流入海還天津
沐浴周遍纔逡巡嬰兒跏趺乘日輪脱身遊戲走四鄰
逢人不告非自珍許我巳老知閉門東朝太行欵真君
<pb:KR4d0082_WYG_053-9a>
告我不返遊峩岷還家一舍卧不晨闔棺空空但衣巾
平生自言師洞賓嗟世賤目貴所聞
　　汝南示三子
此生賴有三男子到處來看老病翁飲食粗便魚稻足
音塵不隔馬牛風道塲莫問何方是舍宅元依畢竟空
且爾不歸歸亦得汝曹免復走西東
　　謝任亮教授送千葉牡丹
花從單葉成千葉家住汝南疑洛南亂剝浮苞任狼籍
<pb:KR4d0082_WYG_053-9b>
併偷春色恣醺酣香穠得露久彌馥頭重迎風似不堪
居士誰知已離畏金槃剪送病中庵
　　思歸二首
汝南百日留走遍三男子思歸非吾計聊亦為爾耳行
裝理肩輿客舍巻床笫兒言世情惡平地風波起舟行
或易搖舟靜姑且已匏繫雖非願蠖屈當有竢老人思
慮拙小子言有理晨炊廩粟紅曉市淮魚美索居庖無
人歸去迎伯姊終嵗得安閑幽居無彼此
<pb:KR4d0082_WYG_053-10a>
　　其二
我老不待言有女年四十念我客汝南無與具朝食翩
然乘肩輿面有風土色許蔡雖云近傳舎三經夕衰老
累汝曹愧歎心不懌磨刀鱠縷紅洗盞酒花白母老行
役難女來生理葺外孫跨鞍馬遇事亦閑習居然數口
家解我百憂集厄窮須父子他人非所及
　　萬蝶花
誰唱殘春蝶戀花一團粉翅壓枝斜美人欲向釵頭挿
<pb:KR4d0082_WYG_053-10b>
又恐驚飛鬢似鵶
　　春盡(三月二十/三日立夏)
春風過盡百花空燕坐笙簫起滅中樹影連天開翠幕
鳥聲入耳當歌童楞嚴十巻幾回讀法酒三升是客同
試問隣僧行乞在何人閑暇似衰翁
　　夢中詠醉人(四月十日夢得篇/首四句起而足之)
城中醉人舞連臂城外醉人相枕睡此人心中未必空
蹔爾頹然似無事我生従來不解飲終日騰騰少憂累
<pb:KR4d0082_WYG_053-11a>
昔年曾見樂全翁自説少年飲都市一時同飲石與劉
不論升斗俱不醉樓中日夜狂歌呼錢盡酒空姑且止
都人疑是神仙人誰謂兩人皆醉死此翁年老不復飲
面光如玉心如水我今在家同出家萬法過前心不起
此翁巳死誰與言欲言巳似前生記
　　立秋偶作(六月二/十三日)
十年憂患本誰知慙愧仙翁有舊期度嶺還家天許我
斸山種粟我尤誰秋風欲踐故人約春氣潛通病樹滋
<pb:KR4d0082_WYG_053-11b>
心似死灰鬚似雪眼看多事亦奚為
　　汝南遷居
病暑暑巳退思歸未成歸人事不可期當受不當違客
居汝南城未覺吾廬非忽聞鵲反巢坐使鳩驚飛三遶
擇所安一枝粗得依我來衆草生漸見百卉腓天行若
循環物化如發機閉目内自觀此理良宻㣲
　　寄内
與君少年初相識君年十五我十七上事姑章旁兄弟
<pb:KR4d0082_WYG_053-12a>
君雖少年少過失昏晨定省嵗月短五十還朝定何益
憂深責重樂無幾失足一墜南海北身居穽中不見天
仰面虛空聞下石丈夫學道等憂患婦人亦爾何従得
歸去舊許生白鬚回顧慙君髮如漆遷居汝南復何事
龜老支牀隨所擲相望一月兩得書聞君胏病久消釋
我經三伏常暴下近喜秋風掃烝濕病除寢食未復故
相見猶驚身似腊劉根夫婦俱有道去日饒君著鞭筞
　　病愈二首
<pb:KR4d0082_WYG_053-12b>
學道雖云久沈痾竟未除炎烝度三伏晻曖覺中虛嘉
穀不自長荒榛終費鉏何辭用蘭石梨棗得扶疎
　　其二
病退日身輕身輕心轉清山空流水上海靜寸燈明朝
市誰留住林泉自不行筠溪慙丐士流蕩過平生
　　九月三日
早嵗寡歡意衰年仍病纒客居逢九日斗酒破千錢萸
菊驚秋晚兒孫慰目前登髙懶不出多酌任頽然
<pb:KR4d0082_WYG_053-13a>
　　其二
狂夫老無賴見逐便忘歸小酌還成醉僑居不覺非妻
孥應念我風雨未縫衣憂患十年足何時賦式㣲
　　其三
黃菊與秋競白鬚隨日添時人知不憙野老未相嫌但
酌清樽盡猶存薄俸霑日西聞客至更問酒家帘
　　立冬聞雷(九月二/十九日)
陽淫不收斂半嵗苦常燠禾黍飼蝗螟粳稻委平陸民
<pb:KR4d0082_WYG_053-13b>
饑强扶耒秋晚麥當宿閔然侯一雨霜落水泉縮薈蔚
山朝隮滂沱雨翻瀆經旬勢益暴方冬嵗愈蹙半夜發
春雷中天轉車轂老夫睡不寐稚子起驚哭平明眎中
庭松菊半摧秃潛發枯草萌亂起蟄蟲伏薪槱不出市
晨炊午未熟首種不入土春餉難滿腹書生信古語洪
範有遺牘時無中壘君此意誰當告
　　將歸二首(十月初/三日作)
久客初何亊言歸似有名騰騰且隨俗落落竟無成病
<pb:KR4d0082_WYG_053-14a>
苦醫猶厭囊空身自輕家人驚别後無限白鬚生
　　其二
為客不滿嵗還家見兩孫遙知臨竹戸相對引瓢樽老
罷那嫌瘦心寛尚喜存風波隨處有何幸免驚奔
　　示資福諭老(并/引)
　予讀楞嚴至塵既不緣根無所偶反流全一六用不
　行釋然而笑曰吾得入涅槃路矣然孤坐終日猶苦
　念不能寂復取楞嚴讀之至其論意根曰見聞逆流
<pb:KR4d0082_WYG_053-14b>
　流不及地名覺知性乃歎曰雖知返流未及如來法
　海而為意所留隨識分别不得名無知覺明豈所謂
　返流全一也哉乃作頌以示諭老
幽居百無營孤坐若假寐根塵兩相接逆流就一意意
念紛無端中止不及地寂然了無覺乃造真實際百川
入滄溟衆水皆一味止為潭淵深動作濤瀾起動止初
何心乃遇適然耳吾心未嘗勞萬物將自理
　　三不歸行
<pb:KR4d0082_WYG_053-15a>
客心搖搖如懸旌三度欲歸歸不成方春欲歸我自懶
秋冬欲歸事自變問我欲歸定何時天公黙定人不知
孔公晩嵗將入楚磐桓陳蔡行且住昭王巳死不復南
意欲歸老父母邦衛靈父子無足取姑爾息肩竢東魯
三桓豈知用聖人哀公亦自不能臣冉求一戰卻齊虜
請君召師君亦許歸來閉戸理詩書弁冕時出従大夫
夢見周公已不復老死故國心亦足孔公愈老愈屯邅
顧我未及門下賢鄉邦萬里不能往妻孥近寄潁川上
<pb:KR4d0082_WYG_053-15b>
依嵩架潁結茅茨自問此志於何期汝南一寓嵗行復
來年歸去栽松竹
　　罷提舉太平官欲還居穎川
避世山林中衣草食芋栗柰何處朝市日耗太倉積中
心久自笑公議肯相釋終然幸寛政尚許存寄秩經年
汝南居久與茅茨隔祠官一掃空避就兩皆失父子相
攜扶里巷行可即屋弊且圬牆蝗餘尚遺粒交遊忌㸃
染還往但親戚閉門便衰病杜口謝彈詰餘年迫懸車
<pb:KR4d0082_WYG_053-16a>
奏草屢濡筆籍中顧未敢爾後儻容乞幽居足暇豫肉
食多憂慄永懐城東老未盡長年術
　　次遲韻寄适遜
饑民畏寒尤惡雪旋理破裘絍敗纈我雖久客未成歸
黍酒虀羮還潑節汝南薪炭舊如土爾來薄俸纔供爇
眼前煖熱無可道心下清凉有餘潔潁川歸去知何時
祠宫欲罷無同列夜中髣髴夢兩兒欲迓老人先聚説
　　次遲韻對雪(十一月二/十七日)
<pb:KR4d0082_WYG_053-16b>
雪寒近可憂麥熟逺有喜我生憂喜中所遇一已委平
生聞汝南米賤豚魚美今年惡蝗旱流民鬻妻子一食
方半菽三日已于耜號呼人誰聞愍惻天自邇繁隂忽
連夕飛霰墮千里巻舒驚太速原隰殊未被貧家望一
麥生事如毛起荐饑當逐熟西去真納履
　　還潁川(甲申正/月五日)
昔賢仕不遇避世遊金馬嗟我獨何為不容在田野欹
區寄汝南落泊反長社東西俱畏人何適可安者故廬
<pb:KR4d0082_WYG_053-17a>
已荆榛遺壠但松檟頽齡迫衰暮舊物一已捨安能為
妻孥辛苦問田舎平生事瞿曇心外知皆假歸休得溟
渤坐受百川㵼何人實造物未聴相陶冶
　　題郾城彼岸寺二首
　　　文殊院古栢
曾看大栢孔明祠行盡天涯未見之此樹便當稱子行
他山只可作孫枝棟梁知是誰家用舟楫唯應海水宜
日暮飛鵶集無數青田老鶴未曾知
<pb:KR4d0082_WYG_053-17b>
　　　武宗元比部畫文殊𤣥奬
遺墨消磨顧陸餘開元一一數吳盧本朝唯有宗元近
國本長留後世模出世真人氣雍穆入蕃老釋面清癯
居人不惜遊人愛風雨侵陵色欲無
　　上已日久病不出示兒姪二首
春氣侵脾久在牀開門桃李著泥香牛鳴頗覺西湖近
鳯去長憐北榭荒欲出老人無伴侣退歸諸子解農桑
南鄰約賣千竿竹拄杖穿林看笋長
<pb:KR4d0082_WYG_053-18a>
卧聞諸子到西湖鵠鷺翩翩衆客俱紈扇藤鞵試輕駚
隻雞斗酒助歡娛行歌久已饒渠輩睡美猶應屬老夫
春服既成沂可浴孔門世不乏迂儒
　　葺東齋(三月十/八日)
弊屋如鷰巢嵗嵗添泥土泥多蹔完潔屋老終難固况
復非吾廬聊爾避風雨圖書易新幌几杖移故處宵眠
不擇安鼻息若炊釜兒孫喜相告定省便蚤莫我生溪
山間弱冠衡茅住生來乏華屋所至輒成趣苦恨無囊
<pb:KR4d0082_WYG_053-18b>
金莫克償地主投老付天工著身豈無所
　　次遲韻千葉牡丹二首
潩上名園似洛濱花頭種種鬬尖新共傳青帝開金屋
欲遣姚黃比玉真秦嶺猶應篆詩句杜鵑直恐降天神
老人髮少花頭重起舞欹斜酒力勻
老人無力年年懶世事如花種種新百巧從來知是妄
一機何處定非真園夫漫接曾無種物化相乘豈有神
畢竟春風不揀擇隨開隨落自勻勻
<pb:KR4d0082_WYG_053-19a>
　　盆池白蓮
白蓮生淤泥清濁不相干道人無室家心迹兩蕭然我
住西湖濱蒲蓮若雲屯幽居常閉戸時聴遊人言色香
世所共眼鼻我亦存鄰父閔我獨遺我數寸根潩水不
入園庭有三尺盆兒童汲甘井日晏泥水温及秋尚百
日花葉隨風翻舉目得秀色引息收清芬此心湛不起
六塵空過門誰家白蓮花不受風霜殘
　　詠竹二首
<pb:KR4d0082_WYG_053-19b>
湖濱宜草木脩竹可三尋㕓居多野思移種近牆隂及
爾迷未醒方予熱正侵無嫌不逮本地薄肯成林
　　其二
南隣竹甚茂門巷不容賓縣印君當往囊金我患貧翠
旌稍亂起犀角筍初勻不惜圖書賣端來作主人
　　見兒姪唱酬次韻五首
芝蘭生吾廬一雨一增蒨本亦何預人懐抱終眷眷老
傳時巳迫塵垢日須浣永慙舊文書展讀不終巻
<pb:KR4d0082_WYG_053-20a>
　　其二
讀書雖不惡不讀亦自好根牙就區别花實隨時老耘
鋤不可無雨露勿憂少我釣不在魚一竿寄洲島
　　其三
宇宙非不寛閉門自為阻心知外塵惡且忍閑居苦跏
趺黙非睡龕燈翳復吐道士為我言嬰兒出歌舞
　　其四
身病要須閑閑極自成趣空虛雖近道懶拙初非悟偶
<pb:KR4d0082_WYG_053-20b>
將今生脚還着古人履大小適相同本來無别處
　　其五
西湖雖不到甘井竊餘凉三伏罷飲酒桂漿攜一觴冠
者五六人起舞互低昻人生有離合此歡未易忘
　　初得南園
倒囊僅得千竿竹掃地初開一畝宫千里故園䰟夢裡
百年生事寂寥中晏家不願諸侯賜顔氏終成陋巷風
洗竹移花吾事了子孫他日記衰翁
<pb:KR4d0082_WYG_053-21a>
　　移竹
牆隂竹䝉宻板築念相妨欲補園東缺欣乘雨後凉三
年生筍遍一徑引風長但恐翁彌老笻枝懶復將
　　記夢(七月二/十六日)
長魚三尺困横盆送入清流喜欲奔報我金匙僅盈寸
擲還聊喜不貪存
　
　
<pb:KR4d0082_WYG_053-21b>
　
　
　
　
　
　
　
　欒城後集巻三

<pb:KR4d0082_WYG_054-1a>
欽定四庫全書
　欒城後集巻四
　　　　　　　　　　　　　宋　蘇轍　撰
　詩七十首
　　葺居五首
南堂初一家隔絶嵗月久開牆北風入爽氣通戸牖棟
梁未摧折斤斧聊結構非言事輪奐粗反昔人舊
　　其二
<pb:KR4d0082_WYG_054-1b>
庭方止數尋風月所従入百年養毒樹攅芒比刀㦸伐
之念生久不伐愁跣足且復為人謀庖椹利朝食(皂角/木宜)
(食/椹)
　　其三
竹林失蕃養春筍日瑣細草蔓半縈纒樗櫟互虧蔽已
令具刀䥥稍試秋霜厲欲成林下飲更種園東地
　　其四
雜花生竹間竹荒花亦瘁移花通狂鞭春到兩皆遂牆
<pb:KR4d0082_WYG_054-2a>
東破茅屋排去收遺趾時來拾瓦礫細細留花地
　　其五
東南皆民居屋敗如齬齒一完誠未能綴葺聊且爾内
修晨夜虞外結比隣喜無心本何營生理未免此
　　再賦葺居三絶
誰將脩竹寄隣家秋斫長竿春食芽旋築髙牆䕶雞犬
稍容嵇阮醉喧譁
短垣疏户畧藏遮翠竹長松夾徑斜遊宦歸來四十載
<pb:KR4d0082_WYG_054-2b>
粗成好事一田家
南北髙堂本富家百年梁柱半欹斜畧教扶起猶堪住
西望吾廬已自奢
　　嵗莫口號二絶
六十年來又七年眼昏頭白意茫然逢人欲説平生舊
少有能知兩世前
兩世相逢今幾人回頭强半已埃塵此心㸃檢終如一
時事無端日日新
<pb:KR4d0082_WYG_054-3a>
　　雪後小酌贈内(乙酉正/月九日)
薄雪為燈止和風應節來出遊吾巳懶小酌意難裁竹
徑泥方滑菁畦凍欲開細君憐老病加料作新醅
　　喜雨(三月二/十三日)
奪官分所甘年來祿又絶天公尚憐人嵗賚禾與麥經
冬雪屢下根鬚連地脈庖厨望䴵餌甕盎思麴蘖一春
百日旱田作龜板拆老農淚欲墮無麥真無食朱明候
纔兆風雷起通夕田中有人至膏潤已逾尺繼來不違
<pb:KR4d0082_WYG_054-3b>
願飽食真可必民生亦何幸天意每相恤我幸又巳多
鋤耒坐不執同爾樂豐穰異爾苦税役時聞吏號呼手
把縣符赤嵗賦行自辦橫斂何時畢
　　收蜜蜂
空中蜂隊如車輪中有王子蜂中尊分房減口未有處
野老解與蜂語言前人傳蜜延客住後人秉艾催客奔
布囊包裹閙如市坌入竹屋新且完小忩出入旋知路
幽圃首夏花正繁相逢處處命儔侣共入新宅長子孫
<pb:KR4d0082_WYG_054-4a>
今年活計知尚淺蜜臘未暇分主人明年少割助和藥
慙愧野老知利源
　　養竹
病竹養經年生筍大如母初畨放出林末畨任供口欲
求五寸圍更聴三年後蕭疎盡椽桷無復堪作帚吾廬
適營葺便可開戸牖秀色到衣冠清風盪塵垢物生恨
失養養至無不厚斧斤日摧剝隂陽自難救閑居翫草
木農圃即師友養人如養竹舉目皆孝秀
<pb:KR4d0082_WYG_054-4b>
　　和遲田舍雜詩九首(并/引)
　吾家本睂山田廬之多寡與揚子雲等仕宦流落不
　復能歸中竄嶺南諸子不能盡従留之潁川買田築
　室賖饑寒之患既䝉㤙北還因而居焉然拙於生
　理有無之計一付諸子夏五月麥方登塲遲往従諸
　農夫簞瓢銍艾知以為樂作詩九章澹然有詩人之
　思歸而出之為和之云
麥生置不視麥熟為一來我懶客亦惰田荒誰使開勤
<pb:KR4d0082_WYG_054-5a>
事知有獲直駕獨未回交遊悉吾病門巷多蒼苔
　　其二
我生無定居投老旋求宅未暇棟宇完先問松筠碧床
鋭日益銷車轄轉生澁東家雖告貧鬻否猶未必
　　其三
偶自十年閑非繼七人作早嵗漫云云志大終落落齒
髮已半空頭顱不難度顔曾本吾師終身美藜藿
　　其四
<pb:KR4d0082_WYG_054-5b>
至人竟安在陶鑄皆粃糠世俗那得知楚楚事冠裳方
醉狂正作吾語未可莊天定能勝人更看熟黃粱
　　其五
平湖近西垣杖屨可以遊偶從大夫後不往三經秋盎
中挿蒲蓮菱芡亦易求閉門具樽俎父子相獻酬
　　其六
試問西寺僧云何古佛意别無安心法但復䴵師餽外
物來無従往亦無所至佛法見在前我亦從此逝
<pb:KR4d0082_WYG_054-6a>
　　其七
老佛同一源出山便異流少小本好道意在三神洲子
房見黃石願封小國留終老預人事㫁穀為吕憂
　　其八
蒼然澗下松不願世雕刻斧斤百夫手牽挽千牛力㫁
成華屋柱加以綴衣飾人心喜相賀松心終自惜
　　其九
汲汲陷有為昏昏墮無記湛然古井水心在獨無意讀
<pb:KR4d0082_WYG_054-6b>
書非求解食粟姑自遂幸有三男子力田奉租税
　　雨病
晴送麥入倉雨催穀含穗共恠天公仁曲盡老農意誰
為三日霖下漉一丈地百谷爭奔流通川不可厲夜聞
屋山落晝説城闉閉老羸知奈何脾病尤所畏中宵得
暴下亭午卧忘起良醫過我言勿藥行自喜損食存谷
神收心辟邪氣兀然槁木居油爾元和至天唯不窮人
人則昧其理學道三十年愧爾良醫賜
<pb:KR4d0082_WYG_054-7a>
　　施崇寧寺馬(并/引)
　予自龍川還潁川安於閑放不畜車馬僧悟緣自成
　都來為予致一滇馬甚駿日聞公歸自南方家無良
　駟此可以備登山之乘予愧其意不能卻也然馬入
　吾廏輒苦多病意其非吾物也西鄰僧道和禪席之
　盛鄉閭之所犇走乃祝之曰俾爾為和馬歸依佛法乘
　病或巳乎因為詩以示和
南歸閉門萬事了病卧常多起常少未用田間下澤車
<pb:KR4d0082_WYG_054-7b>
何須櫪上追風驃鄉人記我少年日滇馬為致風前鳥
三年伏櫪人共恠馬不能言心可曉坐馳千里氣蟠結
日食生芻空自笑主人自是箕潁人誰復為送洮岷道
支公惠眼識神駿山下泉甘足芳草法流一洗百病消
翹足長鳴且忘老
　　南堂新甃花壇二首
亂竹侵紅藥病花羞晚春移根近談笑得土長精神榮
悴非由爾芬芳止為人庭西井泉好汲灌每躬親
<pb:KR4d0082_WYG_054-8a>
　　其二
老木不忍伐橫枝宜少除根莖漸有託雨露稍分餘生
意初無損開花終自如他年諸草木成就此幽居
　　夢中謝和老恵茶
西鄰禪師憐我老北苑新茶恵初到晨興已覺三嗅多
午枕初便一杯少七碗煎嘗病未能兩腋風生空自笑
定中直往蓬萊山盧老未應知此妙
　　新霜
<pb:KR4d0082_WYG_054-8b>
敗簷疏戸秋寒早老人脚冷先知曉濃霜滿地作㣲雪
落葉投空似飛鳥新舂未覺廩庾空宿逋暗奪衾裯少
旱田首種未言入敢信來年真食麨
　　戯作家釀二首
方暑儲麴糵及秋舂秫稻甘泉汲桐栢火候問鄰媪唧
唧鳴甕盎暾暾化梨棗一撥欣已熟急搊嫌不早病色
變渥丹羸軀驚醉倒子雲多交遊好事時相造嗣宗尚
出仕兵厨可常到嗟我老杜門柰此平生好未出禁酒
<pb:KR4d0082_WYG_054-9a>
國恥為甕間盗一醉汁滓空入腹誰復告(俗諺有入腹/無臓之語)
我飲半合耳晨興不可無千錢買一斗衆口分須臾月
俸本有助法許吏未俞愍愍坐相眎饞涎落盤盂潁潩
舊乏水粳糯貴如珠今年利陂堨碓聲喧里閭典衣易
鍾釜入罋生醍醐歡欣走童孺左右陳肴蔬細酌奉翁
媼餘潤霑庖厨詰朝日南至相戒留全壺一家有喜色
經冬可無沽莫恠杜拾遺斗水寛憂虞
　　冬至雪
<pb:KR4d0082_WYG_054-9b>
旱久魃不死連隂未成雪㣲陽九地來顛風三日發父
老竊相語號令風為節講武罷冬夫畿甸休保甲纍囚
出死地冗官去煩雜手詔可人心吾君信明哲風頻雪
猶吝來嵗恐無麥天公聴一言惟幸早誅魃
　　嵗莫二首
嶺南萬里歸來客潁上六年多病身未死誰言猶有命
長閑豈復更尤人眼看世事知難了手注遺編近一新
㸃檢平生無幾恨濁醪初熟正逢春
<pb:KR4d0082_WYG_054-10a>
文章習氣消未盡般若初心老漸明粗有春秋傳舊學
終憑止觀定無生維摩晚亦諧生事彌勒初猶重世名
鬚髮來年應更白莫留塵滓溷澄清
　　春後望雪
秋雨僅熟禾冬雪不揜塊溫風搜麥根天意欲為害老
農强推測妄謂春當改三陽已換節六出尚茫昧朝看
扶桑暾夜聴土囊噫倉埸久空竭榆棗方伐賣丁夫病
風熱孺子作瘡疥無知此何辜得罪彼有在造物伊誰
<pb:KR4d0082_WYG_054-10b>
憎亦復自無奈慎勿翻雪海凍餒無疆界
　　除夜
年更六十七旬滿三百六俛仰定何為萬事如轉轂禪
心澹不起非人自歌哭芸芸初莫禦勢盡行將復學道
道可成無心心每足守嵗聴兒曹自笑未免俗
　　喜雨
厯時書不雨此法存春秋我請誅旱魃天公信聞不魃
去未出門油雲裹嵩邱濛濛三日雨入土如膏流二麥
<pb:KR4d0082_WYG_054-11a>
返生意百草萌芽抽農夫但相賀漫不知其由魃來有
巢穴遺卵遍九州一掃不能盡餘孽未遽休安得風雨
師速遣雷霆搜衆魃誠已去秋成儻無憂
　　甲子日雨
一冬無雷麥方病細雨迎春嵗有望愁見積隂連甲子
復令父老念耕桑瘦田未足終年計濁酒誰供清旦嘗
賴有真人不饑渴閉門卻掃但焚香
　　新火
<pb:KR4d0082_WYG_054-11b>
百口共一竈終年事烹煎力耕飼饑饞竈弊火亦煩昨
日一百五老穉俱食寒呼童戛枯竹粲然吐青煙適従
何方來熒熒百家傳性火出真空應量曾無邊老病何
所求石缾煑寒泉歛為一夫用無心固當然
　　次韻和人詠酴&KR2573;
蜀中酴&KR2573;生如積開落春風山寂寂巳憐正發香晻曖
猶愛未開光的皪半垂野水弱如墜直上長松勇無敵
風中娜娜應數丈月下煌煌真一色故園聞道開愈繁
<pb:KR4d0082_WYG_054-12a>
老人自恨歸無日百花已過春欲莫燕坐繩床空數息
朝來滿把得幽香按頭亂挿銅缻濕一畨花蘂轉頭空
誰能往問天台拾
　　閑居五詠
　　　杜門
可憐杜門久不覺杜門非牀鋭日日銷髀肉年年肥眼
暗書罷讀胏病酒亦稀經年客不至不冠仍不衣視聴
了不昧色聲久已㣲終然渾為一誰言我無歸
<pb:KR4d0082_WYG_054-12b>
　　　坐忘
少年嘗病胏納息胏自斂靈液洗昏煩百藥無此驗爾
來觀坐忘一語頓非漸道妙有至力端能破諸暗跏趺
百無營純白乃受染至人不妄言此説豈吾僣
　　　讀書
習氣不易除書魔閒即至圖史紛滿前展巻輒忘睡古
今浩無垠得失同一軌前人已不悟今人復如此愍然
嫠婦憂嗟哉肉食鄙掩巻勿重陳慟哭傷人氣
<pb:KR4d0082_WYG_054-13a>
　　　買宅
我老未有宅諸子以為言東家欲遷去餘積尚可捐一
費豈不病百口儻獲安田家伐榆棗賦役輸緡錢長大
可雙棟瑣細堪尺椽生理付兒曹老幸食且眠
　　　移竹
前年買南園本為一畝竹稍去千百竿欲廣西南屋本
心初不爾百口居未足黽勉斤斧餘慙愧琅玕綠東園
有餘地補種何年復凜凜嵗寒姿餘木非此族
<pb:KR4d0082_WYG_054-13b>
　　城中牡丹推髙皇廟園遲适聯騎往觀歸報未開
　　戯作
漢廟名園甲潁昌洛川珍品重姚黃雨餘往看初疑晚
春盡方開自不忙爭占一時人意速養成千葉化功長
老人終嵗闗門坐花落花開已兩忘
　　外孫文驥與可學士之孫也予親教之學作詩俊
　　發猶有家風喜其不墜作詩贈之
已矣石室老奄然三十年遺孫生不識妙理定誰傳孔
<pb:KR4d0082_WYG_054-14a>
伋仍聞道賈嘉終象賢文章猶細事風節記髙堅
　　春深三首
郊原紅綠變青隂閉戸不知春巳深稍喜荒畦添野薺
坐看新竹補疎林簾中飛絮縈殘夢忩外啼鶯伴獨吟
欲聴楞嚴終懶出道人知我祖無心(僧維覺時/講楞嚴)
小園松竹有清隂懶病従兹日益深醉客滿堂慙北海
野僧同社憶東林逢人問道空長嘯久客思歸尚越吟
三十年前誦圓覺年來雖老解安心
<pb:KR4d0082_WYG_054-14b>
偶有茅簷潩水隂(潩水自西湖聴水亭下泒流/自城北而東吾廬適在其南)近依城
市淺非深幽居每自比陳寔古學何人貴杜林隣父時
來陪小飲兒曹頗解續㣲吟前年僅了春秋傳後有仁
人知我心
　　次遲韻示陳天倪秀才姪孫元老主簿
茅簷有佳客肅肅清風興吾孫成均來左右皆良朋為
憐衆兄弟將冠未有稱條枚失熂燎中林化薪蒸老夫
方苦貧不辨酒如澠夏田已失麥種豆喜多蠅(俗以多/蠅為豆)
<pb:KR4d0082_WYG_054-15a>
(熟之/祥)何以待君子簞瓢容一升君來豈非誤門庭冷如
氷
　　再次前韻示元老
豪傑多自悟不待文王興四方有餘師十室豈無朋我
老不知時早嵗誰誤稱歸來理茅屋對客食藜蒸遇渴
即飲水何嘗問淄澠冠裳强包裹毁譽如飛蠅植根久
已爾苕穎日自升忘我亦忘法無氷知消氷
　　築室示三子
<pb:KR4d0082_WYG_054-15b>
宅舍元依畢竟空小乘慣住草庵中一生滯念餘妻子
百口僑居怯雨風松竹已栽猶稍稍棟梁未具勿怱怱
三間道院吾真足餘問兒曹莫問翁
　　開忩
綠竹琅玕色紅葵旌節花開忩風細細窺戸月斜斜活
計無多子文章自一家一牀方病卧隨意上三車
　　遜往泉城穫麥
少年食稻不食粟老居潁川稻不足人言小麥勝西川
<pb:KR4d0082_WYG_054-16a>
雪花落磨煑成玉冷淘槐葉氷上齒湯餅羊羮火入腹
五年隨俗粗得飽晨朝稻米纔供粥兒曹知我老且饞
觸熱泉城正三伏田家有信呼即來亭午驅牛汗如浴
吾兒生來讀書史不慣田間爭斗斛今年久旱麥粒細
及半罷休饒老宿歸來爛熳煞蒼耳來嵗未知還爾熟
百口且留終嵗儲貧交强半倉無穀
　　送元老西歸
晝錦西歸及早秋十年太學為親留讀詩俛就當年説
<pb:KR4d0082_WYG_054-16b>
答策甘従下第收莫嫌簿領妨為學従此文章始自由
家有吏師遺躅在當令耆舊識風流(伯父仕宦四十年/當時號為吏師)
　　蜀人舊食決明花耳潁川夏秋少菜崇寧老僧教
　　人并食其葉有鄉人西歸使為父老言之戯作
秋蔬舊採決明花三嗅馨香每嘆嗟西寺衲僧并食葉
因君説與故人家
　　諸子將築室以畫圖相示三首
還家卜築初無地隨分經營似有時多斫脩篁終未忍
<pb:KR4d0082_WYG_054-17a>
略存古栢更無疑畫圖且作百間計入室猶應三嵗期
得到安居真老矣一生歌哭任於斯
舊廬近已借諸子新宅分甘臨老時萬里松楸終獨往
四方兄弟亦何疑竹間疏戸幽人到林上長松野鶴期
已覺髙軒慙衛賜可憐黃犬哭秦斯
積因得果通三世臨老長閑自一時久爾觀心終未悟
偶然見道了無疑南遷北返吾何病片瓦尺椽天與期
自㫁此生今已矣世間何物更如斯
<pb:KR4d0082_WYG_054-17b>
　　題韓駒秀才詩巻
唐朝文士例能詩李杜髙深得到希我讀君詩笑無語
怳然重見儲光羲
　　秋社分題
天公閔貧病雨止得豐穰南畝塲功作東家社酒香分
均思孺子歸遺笑東方肯勸拾遺住休嫌父老狂
　　釀重陽酒
風前隔年麴甕裡重陽酒適従臺無餽飲啜不濡口秋
<pb:KR4d0082_WYG_054-18a>
嘗日巳迫收拾煩主婦仰空露成霜搴庭菊將秀金㣲
火猶壯未可多覆篰唧唧侯鳴聲涓涓報初溜輕巾漉
糟脚寒泉養&KR0902;缶誰來共嘉節但約鄰人父生理正艱
難一醉陶衰朽他年或豐餘此味恐無有
　　中秋無月同諸子二首
風雨來無定泥塗日向深直埋今夜月真失衆人心雲
外天衢淨人間濁霧侵幽人久不寐起坐夜愔愔
　　其二
<pb:KR4d0082_WYG_054-18b>
巻衣換斗酒欲飲月明中坐看浮雲合遙憐四海同(舊/說)
(中秋隂晴/四海同之)清光知未冺來嵗尚無窮且盡樽中淥髙眠
聴雨風
　　予昔在京師畫工韓若拙為予寫真今十三年矣
　　容貌日衰展巻茫然葉縣楊生畫不減韓復令作
　　之以記其變偶作
白髮蒼顔日日新丹青猶是舊來身百年迅速何曾住
方寸空虛老更真一幅蕭條寄衰朽異時髣髴見精神
<pb:KR4d0082_WYG_054-19a>
近存八十一章注従道老耼門下人
　　九日獨酌三首
府縣嫌吾舊黨人鄉鄰畏我昔黃門終年閉戸已三嵗
九日無人共一樽白酒近令沽野店黃花旋遣折籬根
老妻也說無生話獨酌油然對子孫
故國忘歸懶問人新居斫竹旋開門菊生牆下不知節
酒滴床頭初滿樽漲水驟來真有浪浮雲巻去自無根
凡心漫作潁濱傳留與他年好事孫
<pb:KR4d0082_WYG_054-19b>
平昔交遊今幾人後生誰復款吾門茅簷適性輕華屋
黍酒忘形敵上樽東圃旋移花百本西軒恨斫竹千根
舍南賴有凌雲栢父老經過說二孫(古栢孫何/僅所種)
　　泉城田舍
泉城欲治麥禾囷五畝鄰家肯見分莫問三吳朱處士
似勝吾鄉揚子雲隂晴卒嵗闗憂喜豐約終身看逸勤
家世本來耕且養諸孫不可恥鉏耘
　欒城後集巻四

<pb:KR4d0082_WYG_055-1a>
欽定四庫全書
　欒城後集巻五
　　　　　　　　　　　　　宋　蘓轍　撰
　雜文一十二首
　　和子瞻沉香山子賦(并引/)
　仲春中休子由於是始生東坡老人居於海南以沉
　水香山遺之示之以賦曰以為子壽乃和而復之其
　詞曰
<pb:KR4d0082_WYG_055-1b>
我生斯晨閲歳六十天鑿六竇俾以出入有神居之漠
然静一六為之媒聘以六物紛然馳走不守其宅光寵
所眩憂患所迮少壯一往齒摇髪脱失足隕墜南海之
北苦極而悟彈指太息萬法盡空何有得失色聲横騖
香味並集我初不受將爾誰賊収視内觀燕坐終日維
海彼岸香木爰植山髙谷深百圍千尺風雨摧斃塗潦
齧蝕膚革爛壊存者骨骼巉然孤峯秀出巖冗如石斯
重如蠟斯澤焚之一銖香葢通國王公所售不顧金帛
<pb:KR4d0082_WYG_055-2a>
我方躬耕日耦沮溺鼻不求養蘭茝棄擲越人髠裸章甫
奚適東坡調我寧不我悉乆而自笑吾得道迹聲聞在
定雷皷皆隔豈不自保而佛是斥妄眞雖二本實同出
得眞而喜操妄而慄叩門爾耳未入其室妄中有眞非
二非一無明所廛則眞如窟古之至人衣草飯麥人天
來供金玉山積我初無心不求不索虛心而巳何廢實
腹弱志而巳何廢强骨毋令東坡聞我而咄奉持香山
稽首仙釋永與東坡俱證道術
<pb:KR4d0082_WYG_055-2b>
　　和子贍歸去來詞(并引/)
　昔予謫居海康子瞻自海南以和淵明歸去來之篇
　要予同作時予方再遷龍川未暇也辛巳歳予既還
　潁川子瞻渡海浮江至淮南而病遂没於晉陵是歳
　十月理家中舊書復得此篇乃泣而和之葢淵明之
　放與子瞻之辯予皆莫及也示不逆其遺意焉耳
歸去來兮歸自南荒又安歸鴻乗時而往來曽奚喜而
奚悲曩所惡之莫逃今雖歡其足追蹈天運之自然意
<pb:KR4d0082_WYG_055-3a>
造物而良非葢有口之必食亦無形而莫衣茍所頼之
無幾則雖喪其亦微吾駕非良吾行弗奔心游無垠足
不及門視之若窮挹焉則存俯仰衡茅亦有一樽既飯
稲與食肉撫簞瓢而愧顔感烏鵲之夜飛樹三遶而未
安有父兄之遺書命郤掃而閉關知物化之如幻葢捨
物而内觀氣有習而未忘痛斯人之不還將築室乎西
廛堂巳具而無桓歸去來兮世無斯人誰與游龜自閉
於床下息𦕈綿乎無求閲歳月而不移或有為子深憂
<pb:KR4d0082_WYG_055-3b>
解刀劒以買牛㧞蕭艾以為疇蓬累而行捐車捨舟獨
棲棲於圖史或以佞而疑丘散衆説之紏紛忽氷潰而
川流曰吾與子二人取已多其罷休已矣乎斯人不巧
惟知時時不我知誰為留歳云往矣今何之天地不吾
欺形影尚可期相冬廩之億秭知春壟之耘耔視白首
之章韍信稚子之書詩若妍醜之已然豈復臨鏡而自
疑
　　潁州擇勝亭詩(并引/)
<pb:KR4d0082_WYG_055-4a>
　子瞻為汝隂守以幄為亭欲往即設不常其處名之
　曰擇勝為作四言一章轍愛其文故繼之云
我嗟世人誰實與謀生伏其廬死安于丘既成不化窘
若縶囚我行四方所見或不江海之民生託于舟前炊
釜鬵後鑿匽溲晝設豆觴夕張衾裯出入濤瀾歸宿汀
洲與風皆行與水皆浮坐食網罟以魚去留居無四隣
行無朋儔胡貊之民駕車以游外纒毳韋内輯貂鼬羙
水薦草驅馬縱牛逐射兎鹿聚爬薪槱食肉飲水雨雪
<pb:KR4d0082_WYG_055-4b>
相咻草盡水乾風巻雲収所至成羣不懐一陬今我柰
何横自綢繆翼為華堂湧為層樓繚以脩垣貫以通溝
勢窮物變何異一漚棄之不忍徙去莫由矧兹士夫汎
焉周流如鷰巢春知不期秋脩椽髙棟徒與民仇一日
安居百年怨尤我兄和仲塞剛立柔視民如傷有急斯
周視身如傳茍完不求山磐水嬉習氣未瘳豈以吾好
而俾民憂潁尾甚清湖曲孔幽風有翠幄雨有赤油匪
舟匪車亦可相攸民曰公來庻幾無愁乎
<pb:KR4d0082_WYG_055-5a>
　　和子瞻次韻陶淵明停雲詩(并引/)
　丁丑十月海道風雨儋雷郵傳不通子瞻兄和陶淵
　明停雲四章以致相思之意轍亦次韻以報
雲跨南溟南北一雨瞻望匪遥檻穽斯阻夢往從之引
手相撫笑言未半捨我不佇晩稻欲登白露霄濛人飲
嘉平漿酒如江(雷人以十月臘祭/凡三日飲酒作樂)我獨何為觀成于忩
此心了然來無所從欣然而笑是無枯榮手足相依所
鍾則情情忘意消神凝不征可以安身可以長生䟦扈
<pb:KR4d0082_WYG_055-5b>
飛揚誰匪南柯運厯相尋憂喜雜和我游其外所享則
多削迹㧞木其如予何
　　和子瞻次韻陶淵明勸農詩(并引/)
　子瞻和淵明勸農詩六章哀儋耳之不耕予居海康
　農亦甚惰其耕者多閩人也然其民丼於魚鰍蟹鰕
　故蔬果不毓冬溫不雪衣被吉貝故蓺麻而不績生
　蠶而不織羅紈布帛仰于四方之負販工習於鄙朴
　故用器不作醫奪於巫鬼故方術不治予居之五年
<pb:KR4d0082_WYG_055-6a>
　凡覉旅之所急求皆不獲故亦和此篇以告其窮庻
　或有勸焉
我遷海康實編于民少而躬耕老復其眞乗流得坎不
問所因願以所知施及斯人我行四方稻麥黍稷果蔬
蒲荷百種咸植糞溉耘耔乃後有穡爾獨何為開口而
食掇拾于川搜捕于陸俯鞠婦子仰薦昭穆閩乗其媮
載耒逐逐計無百年謀止信宿我歸無時視汝長久孰
為沮溺風雨相耦築室東臯取足南畝后稷為烈夫豈
<pb:KR4d0082_WYG_055-6b>
一手斵木陶土噐則不匱績麻繅蠒衣則可冀樂餌具
前病安得至坐而告窮相視徒愧莫為之先㝠不謂鄙
一夫前行百夫具履以為不信出視同軌期爾十年風
變而羙
　　沐老圖賛
老耼新沐晞髪于庭其心泊然若遺其形夫子與回見
之而驚入而問之强使自名曰豈有他哉夫人皆然惟
役於人而喪其天其人茍亡其天則全四支百骸孰為
<pb:KR4d0082_WYG_055-7a>
吾纒死生終始孰為吾遷彼赫赫者将為吾溫肅肅者
将為吾寒一溫一寒交而萬物生焉物皆頼之而况吾
身乎溫為吾和寒為吾堅忽乎不知而更千萬年葆光
志之夫非養生之根乎
　　香城順長老眞賛(并引/)
　長老順公昔居圓通從先子游數日耳頃予謫高安
　特以先契訪予再三予嘗問道於公以搐鼻為荅予
　即以偈謝之曰搐鼻徑參眞面目掉頭不受别鉗鎚
<pb:KR4d0082_WYG_055-7b>
　公頷之紹聖元年予再謫高安而公化去已逾年矣
　其門人以遺像示予焚香稽首而賛之曰
與訥皆行與璉皆處於南得法為南長子成就緇白可
名為老慈愍黒闇可名為姥我初不識以先子故訪我
高安示搐鼻語再來不見作禮縑素向也無來今亦奚
去
　　自冩眞賛
心是道士身是農夫悞入廊廟還居里閭秋稼登塲社
<pb:KR4d0082_WYG_055-8a>
酒盈壺頺然一醉終日如愚
　　六祖卓鍚泉銘(并引/)
　六祖初住曹溪卓錫泉湧清涼滑丼贍足大衆逮今
　數百年矣或時小竭則衆汲于山下今長老辯公住
　山四歳泉日湧溢衆嗟異之聞之作銘曰
祖師無心心外無學有來叩者雲湧泉落問何從來初
無所從若有從處來則有窮初住南華衆集須水水性
融㑹豈有無理引錫指石寒泉自冽衆渴得飲如我説
<pb:KR4d0082_WYG_055-8b>
法云何至今有溢有枯泉無溢枯葢其人乎辯來四年
泉水洋洋烹煮濯溉飲及牛羊手不病汲肩不病負匏
勺瓦㿻莫知其故我不求水水則許我訊于祖師其亦
可哉
　　代李樵卧帳頌(并引/)
　子瞻在黄日以卧帳遺李樵以頌問曰問李巖老何
　心居此愛䕶鐡牛障䦨佛子樵不能荅紹聖二年九
　月訪予高安戯代荅之
<pb:KR4d0082_WYG_055-9a>
鐡牛正卧佛子正渴奪我與爾是天人業為我害爾是
地獄業安卧此間我爾休歇兹大寳帳為降魔設
　　夢齋頌(并引/)
　曇秀上人遊行無定予兄子瞻作夢齋二字名其所
　至居室為作頌云
法身充滿處處皆一幻身虛妄所至非實我觀世人生
非實中以寤為正以寐為夢忽寐所遇執寤所遭積執
成堅如丘山高若見法身寤寐皆非知其皆非寤寐無
<pb:KR4d0082_WYG_055-9b>
非遨遊四方齋則不遷南北東西法身本然
　　抱一頌(并引/)
　道士朱元經舊居光州彭城曹九章演甫少年過光
　元經謁之演甫曰聞君未嘗求人今求我何故元經
　曰君後自當知之後若干年演甫知光州復見元經
　元經知黄白術演甫毎問之元經不荅曰有抱一法
　君不問我問此何用演甫在光而元經蜕去演甫為
　治後事此元經昔見演甫之意也崇寧甲申歳予閑
<pb:KR4d0082_WYG_055-10a>
　居潁川演甫之子煥為我道此因采道書中語作抱
　一頌此非獨道家事乃瞿曇正法也
眞人告我晝夜念一行一坐一眠一食一子若念一一
亦念子子不念一一則去子子若得一萬事皆畢饑而
念一一與子糧渇而念一一與子漿寒而念一一與子
裳病而念一一與子方鬬而念一一與子兵念一之至
至於忘一忘一之至與一為一與一為一入火不然入
水不溺是謂念一
<pb:KR4d0082_WYG_055-10b>
　
　
　
　
　
　
　
　欒城後集巻五

<pb:KR4d0082_WYG_056-1a>
欽定四庫全書
　欒城後集巻六
　　　　　　　　　　　　　宋　蘓轍　撰
　　孟子解二十四章(予少作此解後失其/本近得之故録於此)
梁惠王問利國於孟子孟子對曰王何必曰利亦有仁
義而已矣先王之所以為其國未有非利也孟子則有
為言之耳曰是不然聖人躬行仁義而利存非為利也
惟不為利故利存小人以為不求則弗獲也故求利而
<pb:KR4d0082_WYG_056-1b>
民争民争則反以失之孫卿子曰君子兩得之者也小
人兩失之者也此之謂也
齊宣王問曰文王之囿方七十里有諸孟子對曰於傳
有之周雖大國未有以七十里為囿而不害於民者也
意者山林藪澤與民共之而以囿名焉是以芻蕘雉兎
者無不獲往不然七十里之囿文王之所不為也
孟子曰以大事小者樂天者也以小事大者畏天者也
樂天者保天下畏天者保其國小大之相形貴賤之相
<pb:KR4d0082_WYG_056-2a>
臨其命無不出於天者畏天者知其不可違不得已而
從之樂天者非有所畏非不得已中心誠樂而為之也
堯禪舜舜禪禹湯事葛文王事昆夷皆樂天者也
齊景公作君臣相説之樂其詩曰畜君何尤孟子曰畜
君者好君也君有逸徳而能止之是謂畜君以臣畜君
君之所尤也然其心則無罪非好其君不能也故曰責
難於君謂恭陳善閉邪謂之敬吾君不能謂之賊
孟子學於子思子思言聖人之道出於天下之所能行
<pb:KR4d0082_WYG_056-2b>
而孟子言天下之人皆可以行聖人之道子思言至誠
無敵於天下而孟子言不動心與浩然之氣凡孟子之
説皆所以貫通於子思而巳故不動心與浩然之氣誠
之異名也誠之為言心之所謂誠然也心以為誠然則
其行之也安是故心不動而其氣浩然無屈於天下此
子思孟子之所以為師弟子也子思舉其端而言之故
曰誠孟子從其終而言之故謂之浩然之氣一章而三
説具焉其一論養心以致浩然之氣其次論心之所以
<pb:KR4d0082_WYG_056-3a>
不動其三論君子之所以達於義達於義所以不動心
也不動心所以致浩然之氣也三者相須而不可廢孟
子曰我善養吾浩然之氣其為氣也至大至剛以直養
而無害則塞于天地之間是何氣也天下之人莫不有
氣氣者心之發而巳行道之人一朝之忿而鬪焉以忘
其身是亦氣也方其鬭也不知其身之為小也不知天
地之大禍福之可畏也然而是氣之不養者也不養之
氣横行於中則無所不為而不自知於是有進而為勇
<pb:KR4d0082_WYG_056-3b>
有退而為怯其進而為勇也非吾欲勇也不養之氣盛
而莫禁也其退而為怯也非吾欲怯也不養之氣衰而
不敢也孔子曰人之少也血氣未定戒之在色及其壯
也血氣方剛戒之在鬬及其老也血氣既衰戒之在得
一人之身而氣三變之故孟子曰志一則動氣氣一則
動志夫志意既修志盛奪氣則氣無能為而惟志之從
志意不修氣盛奪志則志無能為而惟氣之聽故氣易
致也而難在於養心孟子曰我四十不動心而告子先
<pb:KR4d0082_WYG_056-4a>
我不動心告子曰不得於言勿求於心不得於心勿求
於氣不得於心勿求於氣可不得於言勿求於心不可
何謂也告子以為有人於此不得之於其言勿復求其
有此心不得之於其心勿復求其有此氣夫言之不然
而心則然者有矣未有心不然而氣則然者也故曰不
得於心勿求於氣可不得於言勿求於心不可由是言
之氣者心之使也心所欲為則其氣勃然而應之心所
不欲而强為之則其氣索然而不應人必先有是心也
<pb:KR4d0082_WYG_056-4b>
而後有是氣故君子養其義心以致其氣使氣與心相
狎而不相難然後臨事而其氣不屈故曰志至焉氣次
焉志之所至而氣從之之謂也昔之君子以其𦕈然之
身而臨天下言未發而衆先喻功未見而志先信力不
及而勢與之者以有是氣而巳故曰志氣之帥也氣體
之充也養志以致氣盛氣以充體體充而物莫敢逆然
後其氣塞於天地雖然心之所以不動者何也博學而
識之强力而行之卒然而遇之有自失焉故心必有所
<pb:KR4d0082_WYG_056-5a>
守而後能不動心之所守不可多也多學而兼守之事
至而有不應也是以落其枝葉損之又損以至於不可
損也而後能應故孔子謂子貢曰賜也汝以予為多學
而識之者歟曰然非歟曰非也予一以貫之北宮黝之
養勇也曰吾無辱於爾也孟施舍之養勇也曰吾無懼
於爾也無辱勇矣而未見所以必勇也無懼而後能必
勇故曰北宮黝之守氣不如孟施舍之守約北宮黝似
子夏孟施舍似曽子曽子之所以自守者曰自反而不
<pb:KR4d0082_WYG_056-5b>
縮雖褐寛博吾不惴焉自反而縮雖千萬人吾往矣夫
縮入也入受也自反而心受之以為可為者無憾於吾
心也則吾心囂然為之而吾氣勃然應之矣孟子曰其
為氣也配義與道無是餒也行有不慊於心則餒矣夫
餒不充之謂也有行於此而義不受則心不慊心不慊
則氣不能充體氣不能充體之謂餒矣故心不能不動
也而有待於義君子之所由逹於義者何也勉强而行
之則勞苦而失其真放而不之求則終身而不獲孟子
<pb:KR4d0082_WYG_056-6a>
曰必有事焉而勿正心勿忘勿助長也夫君子之於道
朝夕從事於其間待其自直而勿强正也中心勿㤀待
其自生而勿助長也而後獲其直强之而求其正助之
而望其長是非誠正而誠長也迫於外也子夏曰百工
居肆以成其事君子學以致其道待其自至而不强是
學道之要也
孟子曰我知言詖辭知其所蔽淫辭知其所陷邪辭知
其所離遁辭知其所窮何謂也曰是諸子之病也孟子
<pb:KR4d0082_WYG_056-6b>
之於諸子非辯過之知其病而已病於寒者得火而喜
以為萬物莫火若也病於熱者得水而喜以為萬物莫
水若也一惑於水火以為不可失矣誠得其病未有不覺
而自泣也彼其為是險詖之辭者必有以蔽之而不能
自達也為是淫放之辭者必有以陷之而不能自出也
為是邪辟之辭者必有以附之而不能自解也茍能知
之發其蔽平其陷解其離未有不服者也不服則遁遁
必有所窮要之於所窮而執之此孟子之所以服諸子
<pb:KR4d0082_WYG_056-7a>
也
孟子曰仁者如射射者正巳而後發發而不中反求諸
巳夫射之中否在的而所以中否在我善射者治其在
我正立而審操之的雖在左右上下無不中者矣顔淵
問仁孔子曰克已復禮為仁一日克已復禮天下歸仁
焉請問其目曰非禮勿視非禮勿聽非禮勿言非禮勿
動夫居於人上而一為非禮則害之及於物者衆矣誠
必由禮雖不為仁而仁不可勝用矣此仁者如射之謂
<pb:KR4d0082_WYG_056-7b>
也
龍子曰貢者較數歳之中以為常樂歳粒米狼戾多取
之而不為虐則寡取之凶年糞其田而不足則必取盈
焉故曰治地莫善於助莫不善於貢貢者夏后氏之法
也而其不善如此何也曰何特貢也作法者必始於麄
終於精篆之不若𨽻也簡䇿之不若紙也車之不若騎
也席之不若牀也俎豆之不若盤盂也諸侯之不若郡
縣也肉刑之不若徒流杖笞也古之不為此非不智也
<pb:KR4d0082_WYG_056-8a>
勢未及也寢於泥塗者寘之於陸而安矣自陸而後有
藁秸自藁秸而後有莞簟捨其不安而獲其所安足矣
方其未有貢也以貢為善矣及其既貢而後知貢之未
善也法非聖人之所為世之所安也聖人者善因世而
已今世之所安聖人何易焉此夏之所以貢也
陳仲子處於於陵齊人為亷孟子曰仲子所居之室伯
夷之所築歟抑亦盗跖之所築歟所食之粟伯夷之所
種歟抑亦盗跖之所種歟人安能待伯夷而後居而後
<pb:KR4d0082_WYG_056-8b>
食若是則孟子之責人也已難曰否居於於陵而食其
食非孟子之所謂不可而仲子之所謂不可也仲子以
兄之禄為不義之禄而不食也以兄之室為不義之室
而不居也天下無伯夷仲子之義為不居且不食也天
下不可待伯夷而後居而後食然則非其居於於陵食
於辟纑之果汚也而不食於母避兄之室之不可繼也
故曰以母則不食以妻則食之以兄之室則不居以於
陵則居之是尚為能充其類也乎君子之行為可充也
<pb:KR4d0082_WYG_056-9a>
為可繼也然後行有類若仲子将何以繼之故曰禦人
於國門之外而餽以道則不受以不義取之於民而餽
以道則受於孔子以不義取之於民者猶禦也其受於
孔子何也曰以其非禦也非禦而謂之禦充類至義之
盡也君子充其類而極其義則仲子之兄猶盜也仲子
之兄猶盜也則天下之人皆猶盜也以天下之人皆猶
盜而無所答則誰與立乎天下故君子不受於盜而猶
盜者有所不問而後可以立於世若仲子者蚓而後充
<pb:KR4d0082_WYG_056-9b>
其操也孔子曰鳥獸不可與同羣吾非斯人之徒與而
誰與葢謂是也
學者皆學聖人學聖人者不如學道聖人之所是而吾
是之其所非而吾非之是以貎從聖人也以貎從聖人
名近而實非有不察焉故不如學道之必信孟子曰君
子深造之以道欲其自得之也自得之則居之安居之
安則資之深資之深則取之左右逢其原是以君子欲
其自得之也
<pb:KR4d0082_WYG_056-10a>
孟子曰天下之言性者則故而已矣所謂天下之言性
者不知性者也不知性而言性是以言其故而巳故非
性也無所待之謂性有所因之謂故物起於外而性作
以應之此豈所謂性哉性之所有事也性之所有事之
謂故方其無事也無可而無不可及其有事未有不就
利而避害者也知就利而避害則性㓕而故盛矣故曰
故者以利為本夫人之方無事也物未有以入之有性
而無物故可以謂之人之性及其有事則物入之矣或
<pb:KR4d0082_WYG_056-10b>
利而誘之或害而止之而人失其性矣譬如水方其無
事也物未有以參之有水而無物故可以謂之水之性
及其有事則物之所參也或傾而下之或激而升之而
水失其性矣故曰所惡於智者為其鑿也如智者若禹
之行水則無惡於智矣禹之行水也行其所無事也如
智者亦行其所無事則智亦大矣水行於無事則平性
行於無事則静方其静也非天下之至明無以窺之及
其既動而見於外則天下之人能知之矣天之高也星
<pb:KR4d0082_WYG_056-11a>
辰之逺也吾将何以推之惟其有事於運行是以千歳
之日可坐而致也此性故深淺之辨也
孟子嘗知性矣曰天下之言性者則故而巳矣故者以
利為本知故之非性則孟子嘗知性矣然猶以故為性
何也孟子道性善曰無惻隐之心非人也無羞惡之心
非人也無辭讓之心非人也無是非之心非人也惻隐
之心仁之端也羞惡之心義之端也辭讓之心禮之端
也是非之心智之端也人信有是四端矣然而有惻隐
<pb:KR4d0082_WYG_056-11b>
之心而巳乎葢亦有忍人之心矣有羞惡之心而已乎
葢亦有無恥之心矣有辭讓之心而巳乎葢亦有爭奪
之心矣有是非之心而巳乎葢亦有蔽惑之心矣忍人
之心不仁之端也無恥之心不義之端也爭奪之心不
禮之端也蔽惑之心不智之端也是八者未知其孰為
主也均出於性而巳非性也性之所有事也今孟子則
别之曰此四者性也彼四者非性也以告於人而欲其
信之難矣夫性之於人也可得而知之不可得而言也
<pb:KR4d0082_WYG_056-12a>
遇物而後形應物而後動方其無物也性也及其有物
則物之報也惟其與物相遇而物不能奪則行其所安
而廢其所不安則謂之善與物相遇而物奪之則置其
所可而從其所不可則謂之惡皆非性也性之所有事
也譬如水火能下者水也能上者亦水也能熟物者火
也能焚物者亦火也天下之人好其能下而惡其能上
利其能熟而害其能焚也而以能下能熟者謂之水火
能上能焚者為非水火也可乎夫是四者非水火也水
<pb:KR4d0082_WYG_056-12b>
火之所有事也奈何或以為是或以為非哉孔子曰性
相近也習相逺也夫雖堯桀而均有是性是謂相近及
其與物相遇而堯以為善桀以為惡是謂相逺習者性
之所有事也自是而後相逺則善惡果非性也孔子曰
上智與下愚不移故有性善有性不善以堯為父而有
丹朱以瞽瞍為父而有舜以紂為君而有微子啓王子
比干安在其為性相近也曰此非性也故也天下之水
未有不可飲者也然而或以為清冷之淵或以為塗泥
<pb:KR4d0082_WYG_056-13a>
而告人曰雖是亦有可飲之實信矣今将指塗泥而告
人曰吾将飲之可乎此上智下愚之不可移也非性也
故也
孟子曰伯夷聖之清者也伊尹聖之任者也栁下惠聖
之和者也孔子聖之時者也孔子之謂集大成集大成
也者金聲而玉振之也金聲也者始條理也玉振之也
者終條理也始條理者智之事也終條理者聖之事也
智譬則巧也聖譬則力也以巧喻智以力諭聖何也巧
<pb:KR4d0082_WYG_056-13b>
之所能有或不能力之所嘗至無不至也伯夷伊尹栁
下惠之行人之一方也而以終身焉故有不可得而充
至於孔子可以速而速可以久而久可以仕而仕可以
處而處然後終身行之而不匱故曰由射於百歩之外
其至爾力也是可常也其中非爾力也是巧也是不可
常也巧亦能為一中矣然而時亦不中是不如力之必
至也
語曰齊人饋女樂季桓子受之三日不朝孔子行孟子
<pb:KR4d0082_WYG_056-14a>
曰孔子從而祭膰肉不至不税冕而行二者非相反也
孔子之去魯為女樂之故也去於膰肉之不至為君也
於其君之有大惡也孔子有不忍行也於其君之無罪
也孔子有不安行焉曰上以求免吾君下以免我是以
去於膰肉之不至曰是可以辭於天下也故曰乃孔子
則欲以微罪行不欲為茍去君子之所為衆人固不識
也
孟子曰君子不亮惡乎執必信之謂亮孔子曰君子貞
<pb:KR4d0082_WYG_056-14b>
而不亮要止於正而不必信而後無所執否則執一而
廢百矣
孟子曰存其心養其性所以事天也夭壽不貳脩身以
竢之所以立命也天者莫之使而自然者也命者莫之
致而自至者也天畀我以是心而不能存付我以是性
而不能養是天之所以受我者有所不事也壽則為之
夭則廢之夭壽非人所為也而寘力焉是命有所未立
也修身於此知夭壽之無可為也而命立於彼矣
<pb:KR4d0082_WYG_056-15a>
孟子曰莫非命者順受其正何謂也天之所以受我者
盡於是矣君子修其在我以全其在天人與天不相害
焉而得之是故謂之正忠信孝弟所以為順也人道盡
矣而有不幸以至於大故而後得為命巖墻之下是必
壓之道也桎梏之中是必困之道也必壓必困而我蹈
之以受其禍是豈命哉吾所處者然也人之為不善也
皆有愧恥不安之心小人惟奮而行之君子惟從而已之
孟子曰無為其所不為無欲其所不欲如斯而巳矣
<pb:KR4d0082_WYG_056-15b>
孟子曰舜為天子臯陶為士瞽叟殺人臯陶則執之舜
則竊負而逃於海濱吾以為此野人之言非君子之論
也舜之事親烝烝乂不格姦何至於殺人而負之以逃
哉且天子之親有罪議之孰謂天子之父殺人而不免
於死乎
孟子曰形色天性也惟聖人然後踐形形色者所强於
外也中雖無有而猶知强之孟子以是為天性也有人
於此其進之鋭也則天下以為不速退矣是不然勉强
<pb:KR4d0082_WYG_056-16a>
而力行之則其進也必鋭不勝而怠厭之則其退也必
速曷不取而覆觀之於其不可巳而巳者無所不已於
其所厚者薄無不薄也故曰仲子不義與之齊國而不
受人皆信之是舍簞食豆&KR0245;之義也人莫大焉亡親戚
君臣上下以其小者信其大者烏可哉亡親戚君臣上
下而可是所謂不可巳而巳者也能居於陵食於辟纑
而不顧而不能以不義不受齊國是所謂進鋭而退速
者也
<pb:KR4d0082_WYG_056-16b>
孟子曰不仁而得國者有之矣不仁而得天下者未之
有也孟子之為是言也則未見司馬懿楊堅也不仁而
得天下也何損於仁仁而不得天下也何益於不仁得
國之於得天下也何以為異君子之所恃以勝不仁者
上不愧乎天下不愧乎人而得失非吾之所知也
孟子曰人能充其無欲害人之心而仁不可勝用也人
能充無穿窬之心而義不可勝用也無欲害人之心與
無穿窬之心人皆有之然茍将充之則未可以言而言
<pb:KR4d0082_WYG_056-17a>
可以言而不言猶未免乎穿窬也此所謂造端乎夫婦
而其至也察乎天地也歟
　
　
　
　
　
　
<pb:KR4d0082_WYG_056-17b>
　
　
　
　
　
　
　
　欒城後集巻六

<pb:KR4d0082_WYG_057-1a>
欽定四庫全書
　欒城後集巻七
　　　　　　　　　　　　　宋　蘓轍　撰
　歴代論一(并引/)
　予少而力學先君予師也亡兄子瞻予師友也父兄
　之學皆以古今成敗得失為議論之要以為士生於
　世治氣養心無惡於身推是以施之人不為茍生也
　不幸不用猶當以其所知著之翰墨使人有聞焉予
<pb:KR4d0082_WYG_057-1b>
　既壮而仕仕宦之餘未嘗廢書為詩春秋集傳因古
　之遺文而得聖賢處身臨事之微意喟然太息知先
　儒昔有所未悟也其後復作古史所論益廣以為畧
　備矣元符庚辰䝉恩歸自嶺南卜居潁川身世相忘
　俛仰六年洗然無所用心復自放圖史之間偶有所
　感時復論著然已老矣目眩於觀書手戰於執筆心
　煩於慮事其於平昔之文益以踈矣然心之所嗜不
　能自巳輙存之於紙凡四十有五篇分五巻
<pb:KR4d0082_WYG_057-2a>
　　堯舜
尭之世洚水為害以意言之尭之為國當日夜不忘水
耳今考之於書觀其為政先後命羲和正四時務農事
其所先也末乃命鯀以治水鯀九年無成功乃命四岳
舉賢以遜位四岳稱舜之德曰父頑母嚚象傲克諧以
孝烝烝乂不格姦堯以為然而用之君臣皆無一言及
於水者舜既攝事黜鯀而用禹洚水以平天下以安堯
舜之治其緩急先後於此可見矣使五教不明父子不
<pb:KR4d0082_WYG_057-2b>
親兄弟相賊雖無水患求一日之安不可得也使五教
既修父子相安兄弟相友水雖未除要必有能治之者
昔孔子論政曰足食足兵民信之矣子貢曰必不得巳
而去於斯三者何先曰去兵曰必不得巳而去於斯二
者何先曰去食自古皆有死民無信不立古之聖人其
憂深逺慮如此世之君子凡有志於治皆曰富國而强
兵患國之不富而侵奪細民患兵之不强而陵虐隣國
富强之利終不可得而謂堯舜孔子為不切事情於乎
<pb:KR4d0082_WYG_057-3a>
殆哉
　　周公
言周公之所以治周者莫詳于周禮然以吾觀之秦漢
諸儒以意損益之者衆矣非周公之完書也何以言之
周之西都今之關中也其東都今之洛陽也二都居北
山之陽南山之隂其地東西長南北短短長相補不過
千里古今一也而周禮王畿之大四方相距千里如畫
棊局近郊逺郊甸地稍地大都小都相距皆百里千里
<pb:KR4d0082_WYG_057-3b>
之方地實無所容之故其畿内逺近諸法類皆空言耳
此周禮之不可信者一也書稱武王克商而反商政列
爵惟五分土惟三故孟子曰天子之制地方千里公侯
百里伯七十里子男五十里不能五十里不達於天子
附於諸侯曰附庸鄭子産亦云古之言封建者盖若是
而周禮諸公之地方五百里諸侯四百里諸伯三百里
諸子二百里諸男百里與古説異鄭氏知其不可而為
之説曰商爵三等武王増以子男其地猶因商之故周
<pb:KR4d0082_WYG_057-4a>
公斥大九州始皆益之如周官之法於是千乗之賦自
一成十里而出車一乗千乗而千成非公侯之國無以
受之吾竊笑之武王封之周公大之其勢必有所并有
所并必有所徙一公之封而子男之國為之徙者十有
六封數大國而天下盡擾此書生之論而有國者不為
也傳有之曰方里而井十井為乗故十里之邑而百乗
百里之國而千乗千里之國而萬乗古之道也不然百
乗之家為方百里萬乗之國為方數圻矣古無是也語
<pb:KR4d0082_WYG_057-4b>
曰千乗之國攝乎大國之間千乗雖古之大國而於衰
周為小然孔子猶曰安見方六七十如五六十而非邦
也者然則雖衰周列國之强家猶有不及五十里者矣
韓氏羊舌氏晉大夫也其家賦九縣長轂九百其餘九
十縣遺守四千謂一縣而百乗則可謂一縣而百里則
不可此周禮之不可信者二也王畿之内公邑為井田
鄉遂為溝洫此二者一夫而受田百畝五口而一夫為
役百畝而税之十一舉無異也然而井田自一井而上
<pb:KR4d0082_WYG_057-5a>
至於一同而方百里其所以通水利利者溝洫澮三溝
洫之制至於萬夫方三十里里有半其所以通水之利
者遂溝洫澮川五利害同而法制異為地少而用力博
此亦有國者之所不為也楚蒍掩為司馬町原防井衍
沃盖亦川廣澤可以為井者井之原埠堤防之間狹不
可井則町之(杜預以町/為小頃町)皆因地以制廣狹多少之異井
田溝洫盖亦然耳非公邑必為井田而鄉遂必為溝洫
此周禮之不可信者三也三者既不可信則凡周禮之
<pb:KR4d0082_WYG_057-5b>
詭異逺於人情者皆不足信也古之聖人因事立法以
便人者有矣未有立法以强人者也立法以强人此迂
儒之所以亂天下也
　　五伯
五伯桓文為盛然觀其用兵皆出於不得已桓公帥諸
侯以伐楚次於陘而不進以待楚人之變楚使屈完如
師桓公陳諸侯之師與之乗而觀之屈完見齊之盛懼
而求盟諸侯之師成列而未試也桓公退舍召陵與之
<pb:KR4d0082_WYG_057-6a>
盟而去之夫豈不能一戰哉知戰之不必勝而戰勝之
利不過服楚全師之功大於克敵故以不戰服楚而不
吝也晉文公以諸侯遇楚於城濮楚人請戰文公思楚
人之惠退而避之三軍軍吏皆諫咎犯曰我退而楚還
我將何求若其不還君退臣犯曲在彼矣師退而楚不
止遂以破楚而殺子玉使文公退而子玉止則文公之
服楚亦與齊桓等無戰勝之功矣故桓文之兵非不得
已不戰此其所以全保保國無敵於諸侯者也至宋襄
<pb:KR4d0082_WYG_057-6b>
公國小徳薄而求諸侯凌虐邾鄫之君爭鄭以怒楚兵
敗身死之不暇雖竊伯者之名而實非也其後秦穆公
東平晉亂西伐楚戎楚莊王克陳入鄭得而不取皆有
伯者之風矣然穆公聽杞子之計違蹇叔而用孟明千
里襲鄭覆師於殽雖悔自誓列於周書而不能能東征
諸夏以終成伯業莊王使申舟聘齊命無假道於宋舟
知必死而王不聽宋人殺之王聞其死投袂而起以兵
伐宋圍之九日與之盟而去之雖號能服宋然君子以
<pb:KR4d0082_WYG_057-7a>
為此不假道之師也齊靈公楚靈王之所為王亦為之
而尚何以為伯乎於乎此二君者皆賢君也兵一不義
而幾至於狼狽不能與桓文齒而况其下者哉
　　管仲
先君嘗言管仲九合諸侯一匡天下以桓公伯孔子稱
其仁而不能止五公子之亂使桓公死不得葬曰管仲
盖有以致此也哉管仲身有三歸桓公内嬖如夫人者
六人而不以為非此固適庶爭奪之禍所從起也然桓
<pb:KR4d0082_WYG_057-7b>
公之老也管仲與桓公為身後之計知諸子之必爭乃
屬世子於宋襄公夫父子之間至使他人與焉智者盖
至此乎於乎三歸六嬖之害溺於淫欲而不能自克無
已則人乎詩曰無競維人四方其訓之四方且猶順之
而况於家人乎傳曰管仲病且死桓公問誰可使相者
管仲曰知臣莫若君公曰易牙何如對曰殺子以適君
非人情不可公曰開方何如倍親以適君非人情難近
公曰竪刁何如曰自宫以適君非人情難親管仲死桓
<pb:KR4d0082_WYG_057-8a>
公不用其言卒近三子二年而禍作夫世未嘗無小人
也有君子以閑之則小人不能奮其智語曰舜有天下
選於衆舉臯陶不仁者逺矣湯有天下選於衆舉伊尹
不仁者逺矣豈必人人而誅之管仲知小人之不可用
而無以禦之何益於事内既不能治身外復不能用人
舉易世之憂而屬之宋襄公使禍既已成而彼宋人以
干戈正之於乎殆哉昔先君之論云爾
　　知罃趙武
<pb:KR4d0082_WYG_057-8b>
齊桓公存三亡國以屬諸侯其義多於晉文然桓公沒
而齊亂其後不能復伯文公子孫世為盟主二百餘年
與春秋相終始其故何也雖襄公悼公之賢齊所無有
然其所以保伯業而不失者則有在也伯者之盛非能
用兵以服諸侯之難而能不用兵以服諸侯之為難耳
文公之後前有知罃後有趙武皆能不用兵以服諸侯
此晉之所以不失伯也悼公與楚爭鄭三合諸侯之師
其勢足以舉鄭而郤楚晉之羣臣中行偃欒黶之徒欲
<pb:KR4d0082_WYG_057-9a>
一戰以服楚者衆矣惟知罃為中軍將知用兵之難勝
負之不可必三與楚遇皆遷延稽故不與之戰卒以敝
楚而服鄭此則知罃之不用兵之功也悼公死平公立
公非悼公比也然能屬任趙武武嘗與楚屈建合諸侯
之大夫于宋以求弭兵趙武於此有仁人之心二焉方
其未盟也屈建衷甲將以襲武武與叔向謀之叔向曰
以信召人而以僭濟之人誰與之安能害我武從其言
卒事而楚不敢動將盟晉楚爭先叔向又曰諸侯歸晉
<pb:KR4d0082_WYG_057-9b>
之徳只非歸其尸盟也子務徳無爭先武亦從而先之
此二者非仁人不能何也人將衷甲以襲我我亦衷甲
以待之此勢之所必至也不幸不勝無可言者雖幸而
勝晉楚之禍必自是始晉為盟主嘗先諸侯矣晉未失
諸侯而楚求先之若與之爭楚必不聽晉楚之禍亦必
自始然此二者皆人情之所不能忍也忍之近於弱不
忍近於强而武能忍之晉楚不爭而諸侯賴之吾以為
武有仁人之心二焉凡晉之所以不失諸侯而趙氏之
<pb:KR4d0082_WYG_057-10a>
所以卒興于晉者由此故也春秋書宋之盟實先晉而
後楚孔子亦許之歟
　　漢髙帝
髙帝之入秦一戰於武關兵不血刃而至咸陽此天也
非人也秦之亡也諸侯並起爭先入關秦遣章邯出兵
擊之秦雖無道而其兵方强諸侯雖鋭而皆烏合之衆
其不敵秦明矣然諸侯皆起於羣盗不習兵勢陵藉郡
縣狃於亟勝不知秦之未可攻也於是章邯一出而殺
<pb:KR4d0082_WYG_057-10b>
周章破陳涉降魏咎斃田儋兵鋒所至如獵狐兎皆不
勞而定後乃與項梁遇苦戰再三然後破之梁雖死而
秦之鋭鋒亦畧盡矣然邯以為楚地諸將不足復慮乃
渡河北擊趙邯既北而秦國内空至是秦始可擊而髙
帝乗之此正兵法所謂避實而擊虚者盖天命非人謀
也項梁之死也楚懷王遣宋義項羽救趙羽願與沛公
西入闗懷王諸老將皆曰項羽為人慓悍禍賊嘗攻襄
城襄城無噍類所過無不殘㓕且楚數進取前陳王項
<pb:KR4d0082_WYG_057-11a>
梁皆敗不如更遣長者扶義而西告諭秦父兄秦父兄
苦其主乆矣誠得長者往無侵暴宜可下卒不許項羽
而遣沛公沛公方入闗而項羽已至河北與章邯相持
邯欲還兵救秦勢不得矣懷王之遣沛公固當然非邯
羽相持於河北沛公亦不能成功故曰此天命非人謀
也
　　漢文帝
老子曰柔勝剛弱勝强漢文帝以柔御天下剛强者皆
<pb:KR4d0082_WYG_057-11b>
乗風而靡尉佗稱號南越帝復其墳墓召貴其兄弟他
去帝號俯伏稱臣匈奴桀敖陵駕中國帝屈體遣書厚
以繒絮雖未能調伏然兵革之禍比武帝世十一二耳
吳王濞包藏禍心稱病不朝帝賜之几杖濞無所發怒
亂以不作使文帝尚在不出十年濞亦已老死則東南
之亂無由起矣至景帝不能忍用鼂錯之計削諸侯地
因之號召七國國西向入闗漢遣三十六將軍竭天下
之力僅乃破之錯言諸侯强大削之亦反不削亦反削
<pb:KR4d0082_WYG_057-12a>
之反疾而禍小不削反遲而禍大世皆以其言為信吾
以為不然誠如文帝忍而不削濞亦未必遷延數嵗之
後變故不一徐因其變而為之備所以制之者固多術
矣猛虎在山日食牛羊人不能堪荷戈而往刺之幸則
虎斃不幸則人死其為害亟矣鼂錯之計何以異此若
能髙其垣墻深其陷穽時伺而謹防之虎安能必為害
此則文帝之所以備吾也於乎為天下慮患而使好名
貪利小丈夫制之其不為鼂錯者鮮矣
<pb:KR4d0082_WYG_057-12b>
　　漢景帝
漢之賢君皆曰文景文帝寛仁大度有髙帝之風景帝
忌克少恩少人君之量其實非文帝比也帝之為太子
也吳王濞世子來朝與帝博而爭道帝怒以博局提殺
之濞之叛逆勢激於此張釋之文帝之名臣也以劾奏
之恨斥死淮南鄧通文帝之倖臣也以吮癰之怨困迫
至死鼂錯始與帝謀削諸侯違衆用之及七國反袁盎
一説譎而斬之東市曽不之䘏周亞夫為大將折吳楚
<pb:KR4d0082_WYG_057-13a>
之鋭鋒不數月而平大難及其為相守正不阿惡其悻
悻不屈遂以無罪殺之梁王武母弟也驕而從之幾致
其死臨江王榮太子也以母失愛至使酷吏殺之其於
君臣父子兄弟之際背理而傷道者一至於此原其所
以能全身保國與文帝俱稱賢君者惟其不改恭儉故
耳春秋之法弑君稱君君之過也稱臣臣之罪也然陳
侯平國蔡侯般皆以無道弑而弑皆稱臣以為罪不及
民故也如景帝之失道非一也而猶稱賢君豈非躬行
<pb:KR4d0082_WYG_057-13b>
恭儉罪不及民故耶此可以為不恭儉者戒也
　
　
　
　
　
　
　欒城後集巻七

<pb:KR4d0082_WYG_058-1a>
欽定四庫全書
　欒城後集巻八
　　　　　　　　　　　　　宋　蘓轍　撰
　歴代論二
　　漢武帝
天下利害不難知也士大夫心平而氣定高不為名所
眩下不為利所&KR0502;者類能知之人主生於深宮其聞天
下事至鮮矣知其一不達其二見其利不覩其害而好
<pb:KR4d0082_WYG_058-1b>
名貪利之臣探其情而逢其惡則利害之實亂矣漢武
帝即位三年年未二十閩越舉兵圍東甌東甌告急帝
問太尉田蚡蚡曰越人相攻其常事耳又數反覆不足
煩中國往救帝使嚴助難蚡曰特患力不能救徳不能
覆誠能何故棄之小國以窮困來告急天子不救尚何
所愬帝詘蚡議而使助持節發㑹稽兵救之自是征南
越伐朝鮮討西南夷兵革之禍加于四夷矣後二年匃
奴請和親大行王恢請擊之御史大夫韓安國請許其
<pb:KR4d0082_WYG_058-2a>
和帝從安國議矣明年馬邑豪聶壹因恢言匈奴初和
親親信邊可誘以利致之伏兵襲擊必破之道也帝使
公卿議之安國恢往反議甚苦帝從恢議使聶壹賣馬
邑城以誘單于單于覺之而去兵出無功自是匈奴犯
邊終武帝無寧嵗天下幾至大亂此二者田蚡韓安國
皆知其非而迫于利口不能自伸武帝志求功名不究
利害之實而遽從之及其晩歳禍災並起外則黔首耗
散内則骨肉相賊殺雖悔過自咎而事巳不救矣然嚴
<pb:KR4d0082_WYG_058-2b>
助以交通淮南張湯論殺之王恢以不擊匈奴亦坐棄
市二人皆罪不至死而不免大戮豈非首禍致罪天之
所不赦故耶
　　漢昭帝
周成王以管蔡之言疑周公及遭風雷之變發金縢之
書而後釋然知其非也漢昭帝聞燕王之譖霍光懼不
敢入帝召見光謂之曰燕王言将軍都郎道上稱蹕又
擅調益幕府校尉二事屬爾燕王何自知之且将軍欲
<pb:KR4d0082_WYG_058-3a>
為非不待校尉左右聞者皆伏其明光由是獲安而燕
王與上官皆敗故議者以為昭帝之賢過於成王然成
王享國四十餘年治致刑措及其将崩命召公畢公相
康王臨生死之變其言琅然不亂昭帝享國十三年年
甫及冠功未見於天下其不及成王者逺矣夭壽雖出
於天然人事常參焉故吾以為成王之壽考周公之功
也昭帝之短折霍光之過也昔晉平公有蠱疾醫和視
之曰是謂近女非鬼非食惑以䘮志良臣将死天命不
<pb:KR4d0082_WYG_058-3b>
宥國之大臣受其寵禄而任其大節有菑禍興而無改
焉必受其咎以此譏趙孟趙孟受之不辭而霍光何逃
焉成王之㓜也周公為師召公為保左右前後皆賢臣
也雖以中人之資而起居飲食日與之接逮其壮且老
也志氣定矣其能安富貴易生死葢無足怪者今昭帝
所親信惟一霍光光雖忠信篤實而不學無術其所與
國事者惟一張安世所與㫁幾事者惟一田延年士之
通經術識義理者光不識也其後雖聞久隂不雨之言
<pb:KR4d0082_WYG_058-4a>
而貴夏侯勝感蒯瞶之事而賢雋不疑然終亦不任也
使昭帝居深宮近嬖倖雖天資明㫁而無以養之朝夕
害之者衆矣而安能及逺乎人主不幸未嘗更事而履
大位當得篤學深識之士日與之居示之以邪正曉之
以是非觀之以治亂使之久而安之知類通達强立而
不反然後聽其自用而無害此大臣之職也不然小人
先之悦之以聲色犬馬縱之以馳騁田獵侈之以宮室
噐服志氣巳亂然後入之以讒説變亂是非移易白黒
<pb:KR4d0082_WYG_058-4b>
紛然無所不至小足以害其身而大足以亂天下大臣
雖欲有言不可及矣語曰君子學道則愛人小人學道
則易使故人必知道而後知愛身知愛身而後知愛人
知愛人而後知保天下故吾論三宗享國長久皆學道
之力至漢昭帝惜其有過人之明而莫能導之以學故
重論之以為此霍光之過也
　　漢哀帝
漢哀帝自諸侯為天子方其在國好禮節儉知成帝優
<pb:KR4d0082_WYG_058-5a>
容舅家權奪於王氏及即位収攬威柄朝廷竦然庻幾
於治既而傅太后侵侮王后僭竊名號始失天下心帝復
寵任倖臣董賢位至三公富擬帝室雖欲貶損王氏而
身既失徳朝無名臣所以資之者多矣詩曰無競維人
四方其訓之有覺徳行四國順之二者帝皆失之其若
王氏何方帝之崩也王太后召大司馬賢引見東廂問
以䘮事調度賢内憂不能對免冠謝太后曰新都侯莾
前以大司馬奉送先帝大行曉習故事吾令莾助君賢
<pb:KR4d0082_WYG_058-5b>
頓首幸甚莾既至使尚書劾免賢賢即日自殺王氏代
漢之禍實成於此昔高帝寢疾有呂氏之憂呂后問以
後事帝曰陳平智有餘然難獨任王陵少戇可以助之
周勃厚重少文然安劉氏必勃也可令為大尉及産禄
之變王陵争之於前平勃定之於後皆如高帝所慮文
帝末年有七國之憂戒太子曰即有緩急周亞夫可任
将兵及吳楚之變亞夫為大将破之數月之間亦如文
帝所慮今王氏之亂與呂氏七國等耳而哀帝無其人
<pb:KR4d0082_WYG_058-6a>
漢遂以亡非特天命葢人謀也
　　漢光武上
人主之徳在於知人其病在於多才知人而善用之若
巳有焉雖至於堯舜可也多才而自用雖有賢者無所
復施則亦僅自立耳漢高帝謀事不如張良用兵不如
韓信治國不如蕭何知此三人而用之不疑西破强秦
東伏項羽曾莫與抗者及天下既平政事一出於何法
令講若畫一民安其生天下遂以無事又繼之以曹參
<pb:KR4d0082_WYG_058-6b>
終之以平勃至文景之際中外晏然凡此皆高帝知人
之餘功也東漢光武才備文武破尋邑取趙魏鞭笞羣
盜算無遺䇿計其武功若優於髙帝然使當高帝之世
與項羽為敵必有不能辦者及既履大位懲王莽簒奪
之禍雖置三公而不付以事專任尚書以督文書繩姦
詐為賢政事察察下不能欺一時稱治然而異已者斥非
䜟者棄專以一身任天下其智之所不見力之所不舉者多
矣至於明帝任察愈甚故東漢之治寛厚樂易之風遠不
<pb:KR4d0082_WYG_058-7a>
及西漢賢士大夫立於其朝志不獲伸雖號稱治安皆
其父子才志之所止君子不尚者也
　　漢光武下
高帝舉天下後世之重屬之大臣大臣亦盡其心力以
報之故呂氏之亂平勃得寘力焉誅産禄立文帝若反
覆手之易當是時大臣權任之盛風流相接至申屠嘉
猶召辱鄧通議斬鼂錯而文景不以為忤則高帝之用
人其重如此景武之後此風衰矣大臣用舍僅如僕𨽻
<pb:KR4d0082_WYG_058-7b>
武帝之老也将立少主知非大臣不可乃委任霍光霍
光之權在諸臣右故能翊昭建宣天下莫敢異議至於
宣帝雖明察有餘而性本忌克非張安世之謹畏陳萬
年之順從鮮有能容者惡楊惲葢寛饒害趙廣漢韓延
壽悍然無惻怛之意高才之士側足而履其朝陵遲至
於元成朝無重臣養成王氏之禍故莾以斗筲之才濟
之以欺罔而士無一人敢指其非者光武之興雖文武
之畧足以鼓舞一世而不知用人之長以濟其所不足
<pb:KR4d0082_WYG_058-8a>
幸而子孫皆賢權在人主故其害不見及和帝㓜少竇
后擅朝竇憲兄弟恣横殺都鄉侯暢於朝事發請擊匈
奴以自贖及其成功又欲立北單于以樹恩固位袁安
任隗皆以三公守義力爭而不能勝幸而憲以逆謀敗
蓋光武不任大臣之積其弊乃見於此其浚漢日以衰
及其誅閻顯立順帝功出於宦官黜清河王殺李固事
成於外戚大臣皆無所與及其末流梁冀之害重天下
不能容復假宦官以去之宦官之害極天下不能堪至
<pb:KR4d0082_WYG_058-8b>
召外兵以除之外兵既入而東漢之祚盡矣蓋光武不
任大臣之禍勢極於此夫人君不能皆賢君有不能而
屬之大臣朝廷之正也事出於正則其成多其敗少厯
觀古今大臣任事而禍至於不測者必有故也今畏忌
大臣而使他人得乘其隙不在外戚必在宦官外戚宦
官更相屠㓕至以外兵繼之嗚呼殆哉
　　隗囂
智者為國知所去就大義既定雖有得失不為害也隗
<pb:KR4d0082_WYG_058-9a>
囂初據隴坻謙恭下士豪傑歸之刑政修舉兵甲富盛
一時竊據之中有賢将之風矣然聖公乗王莽之敗擁
衆入關君臣貪暴不改盗賊之舊敗亡之勢匹夫匹婦
皆知之矣而囂舉大衆束手稱臣違方望之言陷諸父
於死地僅以身免及光武自河北入洛政修民附賢士
滿朝羣盗十去六七而囂懲既往之禍方擁兵自固為
六國之計謀臣去之義士笑之而囂與王元王捷一二
人以死守之始從聖公而不吝終背光武而不悔去就
<pb:KR4d0082_WYG_058-9b>
之計無一得者至於殺身亡國蓋不足怪也劉表專制
荆州土廣民衆勢重於天下曹公與袁紹相距於官渡
二人皆求助於表表方晏然自守一無所與韓嵩説表
曰两雄相持天下之重在於将軍果欲有為起乘其弊
可也如其不然則将擇所宜從豈可擁甲十萬坐觀成
敗求援而不能救見賢而不能歸此两怨必集于将軍
恐不得中立矣表猶豫不能用卒為曹公所并隗囂劉
表雍容風議皆得長者之譽然其敗也皆以去就不明
<pb:KR4d0082_WYG_058-10a>
失之不如張魯之庸敗亡之餘知所歸往猶能保其後
嗣兵法有之知已知彼百戰不殆知彼而不知巳一勝
一負不知彼不知己毎戰輒殆夫惟知彼知己而後知
所去就哉
　　鄧禹
鄧禹初以兵入關乗勝獨克關輔響震是時赤眉方入
長安諸将豪傑皆勸禹徑乗其亂禹曰吾衆雖多能戰
者少前無可仰之積後無轉饋之資赤眉新㧞長安財
<pb:KR4d0082_WYG_058-10b>
富兵鋭未易當也盗賊羣居無終日之計財糓雖多變
故萬端非能堅守者也上郡北地安定三郡土廣人稀
饒糓多蓄吾且休兵北道就粮養士以觀其變乃可圖
也於是引兵北屯栒邑光武聞之敕禹以時進討禹固
執前意盤桓不進明年赤眉西走扶風禹乃入長安謁
祠高廟收十一帝神主然卒不能定關中無功而歸葢
赤眉之亂光武欲急攻之禹欲緩取之議者見禹之敗
因以禹為失計吾以為不然赤眉方強急之實難緩之
<pb:KR4d0082_WYG_058-11a>
為得逮其自敗西走扶風而禹乗之猶能還兵敗禹而
况其未走也哉如光武之計葢不知赤眉方強而禹兵
力不足若審知如此聽禹堅守北道時出撓之而使别
将挾持其東東西蹙之磨以歳月而赤眉成擒矣禹之
敗而西歸也與馮異相遇要異共攻赤眉異曰異與賊
相遇且數十日雖累獲雄将餘衆尚多可稍以恩信傾
誘難卒用兵破也上今使諸将屯澠池要其東而異擊
其西一舉取之此萬全計也禹又不從而敗由此觀之
<pb:KR4d0082_WYG_058-11b>
禹本計不失而帝不能用禹亦迫於君命不能自固耳
　　李固
孔子謂顔子用之則行舍之則藏惟我與爾有是夫用
而不行則何以利人舍而不藏則何以保身聖人之於
天下理極於是而巳陳靈公與其大夫孔寧儀行父宣
淫於朝洩冶强諫以死春秋書之曰陳殺其大夫洩冶
君雖無道而洩冶亦名以為無益於事而害其身君子
不為也李固立於順桓之間内無愧於其心外無負於
<pb:KR4d0082_WYG_058-12a>
其人東漢名臣如固一二人耳然事有可恨者冲帝之
亡也固欲立清河王蒜梁冀不從而立質帝質帝之亡
也固復以清河為請與胡廣趙戒同謀廣戒懼而中變
固獨與杜喬争之冀積怒憤發筞免固而立桓帝其後
歳餘劉文劉鮪謀立清河冀遂誣固與文鮪通謀殺之
吾竊怪固為三公再欲立蒜而不克冀如豺狼疾之如
仇讐獨一梁太后知其賢欲宥之而不能固雖貪立賢
君存漢社稷勢必無成矣一舉不中奉身而去得免於
<pb:KR4d0082_WYG_058-12b>
禍斯巳幸矣再更大變固守前議遲遲不去以陷於大
戮則固之死僅自取也不然如固之賢吾何間然哉
　　陳蕃
易曰君不宻則失臣臣不宻則失身幾事不宻則害成
是故鷙鳥将擊必匿其形非以智御物而事不得不爾
謀未發而使人知之未有不殆者也陳蕃将與竇武共
誅宦官蕃自謂外從人望内有徳於竇后事無不克乃
先事露章曰臣聞言不直而行不正則為欺乎天而負
<pb:KR4d0082_WYG_058-13a>
乎人危言極意則羣凶側目禍不旋踵均此二者臣寧
得禍不忍欺天今道路訩訩皆言侯覽曹節公乗昕王
甫鄭&KR0146;等與趙夫人諸女尚書並亂天下若不急誅必
生變亂傾覆社稷願出臣章宣示左右令諸姦知臣疾
之太后不從聞者莫不震恐謀未及發曹節等矯詔殺
之時蕃七十餘矣聞難将官屬門生八十餘人㧞刃入
承明門攘臂大呼適遇王甫甫收殺之嗚呼天之将亡
漢邪蕃一朝老臣名重天下而猖狂寡慮乃與未嘗更
<pb:KR4d0082_WYG_058-13b>
事者比幾乎暴虎馮河死而無悔者斯豈孔子所謂賢
哉
　
　
　
　
　
　欒城後集巻八

<pb:KR4d0082_WYG_059-1a>
欽定四庫全書
　欒城後集巻九
　　　　　　　　　　　　　宋　蘓轍　撰
　歴代論三
　　荀彧
荀文若之於曹公則漢高帝之子房也董昭建九錫之
議文若不欲曹公心不能平以致其死君子惜之或以
為文若先識之未䆒或以為文若欲終致節於漢氏二
<pb:KR4d0082_WYG_059-1b>
者皆非文若之心也文若始從曹公於東郡致其算畧
以摧㓕羣雄固以帝王之業許之矣豈其晩節復疑而
不予哉方是時中原略定中外之望屬於曹公矣雖不
加九錫天下不歸曹氏而将安往文若以為劫而取之
則我有力争之嫌人懐不忍之志徐而竢之我則無嫌
而人亦無憾要之必得而免争奪之累此文若之本心
也惜乎曹公志於速得不忍數年之頃以致文若之死
九錫雖至而禪代之事至子乃遂此則曹公之陋而非
<pb:KR4d0082_WYG_059-2a>
文若之過也
　　賈詡上
曹公入荆州降劉琮欲順江東下以取孫氏賈詡言於
公曰公昔破袁氏今收漢南威名逺聞兵勢盛矣若因
舊楚之饒以饗吏士撫安百姓江東可以不勞衆而定
也公不用其計以兵入吳境遂敗於赤壁夫詡之所以
説曹公則李左車之所以説淮隂侯使乗破趙之勢傳
檄以下燕者也方是時孫氏之據江東巳三世矣國嶮
<pb:KR4d0082_WYG_059-2b>
而民附賢才為用諸葛孔明以為可與為援而不可圖
而曹公以劉琮待之欲一舉而下之難哉使公誠用詡
言端坐荆州使辯士持尺書結好於吳吳知公無并吞
之心雖未即降而其不以干戈相向者可必也方是時
劉𤣥徳方以窮客借兵於吳吳既修好於公其勢必不
助劉而𤣥徳因可蹙矣惜乎謀之不善荆州既不能守
而孫劉皆奮孰謂曹公之智而不如淮隂侯哉其後公
既降張魯下漢中劉&KR0110;勸公乗勝取蜀曰劉備人傑也
<pb:KR4d0082_WYG_059-3a>
有度而遲得蜀日淺蜀人未恃也今舉漢中蜀人震駭
因其震而壓之無不克也若少緩之諸葛亮善治國而
為相關羽張飛勇冠三軍而為将蜀人既定馮嶮守要
不可犯也公不從而反天下皆惜曄計之不用夫𤣥徳
之賢過於仲謀賈詡欲以文告懐仲謀而&KR0110;欲以虚聲
下𤣥徳其愚智葢巳逺矣彼曹公不用&KR0110;計豈非以詡
言為戒也哉春秋之際楚子重伐鄭晉欒武子救之遇
於繞角楚師還晉師遂侵蔡楚人以申息之師救蔡晉
<pb:KR4d0082_WYG_059-3b>
羣帥皆欲戰智荘子范文子韓獻子謂武子曰吾來救
鄭楚師不戰吾遂至於此既遷戮矣戮而不巳又怒楚
師戰必不克雖克不令若不能克為辱已甚不如還也
遂全師而歸夫兵久於外狃於一勝而輕與敵遇我怠
彼奮敗常十九古之習於兵者葢知之矣
　　賈詡下
用兵之難蓋有怵於外而動者矣力之所及而義不可
君子不為也義之所可而力不及君子不强也魏文帝
<pb:KR4d0082_WYG_059-4a>
始受漢禪欲用兵吳蜀以問賈詡詡曰吳蜀雖蕞爾小
國依阻山水劉備有雄才諸葛亮善治國孫權識虛實
陸遜見兵勢據嶮守要汎舟江湖皆難卒謀也用兵之
道先勝後戰量敵論将故舉無遺䇿臣竊料羣臣無權
備對雖以天威臨之未見萬全之勢也帝不能用遂興
陵江之役士卒多死是時帝始受禪欲以武功夸示四
方貪得幸勝未暇慮兵敗勢屈之辱也魏多謀臣葢必
有知之者矣然皆莫敢言詡能言之可謂不怵於外矣
<pb:KR4d0082_WYG_059-4b>
晉末符堅擁百萬之衆恥吳㑹之未服欲一舉下之而
不知晉之無釁謝安乗符堅之敗知中原之蕩析而不
知江南之微弱勢必不能成大功故符堅至於失國而
謝安至於䘮師二人者皆恥不若人怵於外之患也
　　劉𤣥徳
事固有當作而不可作者智者論其公私權其輕重而
可否可決也蜀先主之於關羽名雖君臣而義則父子
也先主入蜀而羽攻曹仁張於荆州吳乗其敝羽以敗
<pb:KR4d0082_WYG_059-5a>
死先主欲為羽報讐義不可巳也然吳蜀之於魏國小
而兵弱本以季漢君臣之分締交相親與魏為敵則報
讐之義其公且重者在魏也釋魏而事羽之怨則為失
所先後矣先主之在白帝也吳之君臣懼而乞和若以
讐魏之重俛而從之義無不可也先主念羽之厚拒而
不許君臣之義則至矣至於奮不慮害兵敗而繼之以
死忘兩國之大計而狥一夫之遺忿則未為得矣諸葛
孔明有言法孝直若在必能止君此行雖行亦必不至
<pb:KR4d0082_WYG_059-5b>
於敗然則孔明亦自以伐吳為失計矣哉
　　孫仲謀
任人莫難於託國漢武帝因文景富庻之後虐用其民
厚自奉養征伐四夷幾喪天下逮其晩歳託國於霍光
光知用兵之害罷均輸𣙜酤與民休息而天下復安凡武
帝之所以得稱賢君者惟用霍光故也蜀先主知嗣子
之暗弱舉國而付之諸葛孔明孔明又廢李嚴楊儀援
蔣琬費褘而授之雖後主之不明而守國三十餘年君
<pb:KR4d0082_WYG_059-6a>
臣相安蜀人免於塗炭之患過於魏吳逺甚吳大帝方
其屬任賢将抗衡中原曹公憚之及其老也賢臣死亡
略盡喜諸葛恪之勁悍越衆而付以後事恪乗其用兵
勞民之後繼起大役兵折於外既歸而不能自克将復
肆志於僚友恪既以䘮其軀而孫氏因之三世絶統吳
越之民陷於炮烙之地國随以亡彼以進取之資用進
取之臣以徼一時之功可耳至於託六尺之孤寄千里
之命而亦屬之斯人其勢必至是哉
<pb:KR4d0082_WYG_059-6b>
　　晉宣帝
世之説者曰司馬仲達之於魏則曹孟徳之於漢也是
不然二人智勇權畧則同而所處則異漢自董卓之後
内潰外畔獻帝奔走困踣之不暇帝王之勢盡矣獨其
名在耳曹公假其名號以服天下擁而植之許昌建都
邑征畔逆皆曹公也雖使終身奉獻帝率天下而朝之
天下不歸漢而歸魏者十室而九矣曹公誠能安而俟
之使天命自至雖文王三分天下有其二以事紂何以
<pb:KR4d0082_WYG_059-7a>
加之惜其為義不終使獻帝不安於上義士憤怨於下
雖荀文若猶不得其死此則曹公之過矣如司馬仲達
則不然明帝之末曹氏之業固矣雖明帝以淫虐失衆
曹爽以驕縱得罪而顛覆之形未見天下未畔魏也仲
達因其隙而乗之拊其背而奪其成業事與曹公異矣
漢武帝之老也託昭帝於霍光昭帝尚㓜燕王葢主有
簒取之心上官桀桑羊助之此其禍急於曹爽霍光内
斃燕葢外誅桀羊擁䕶昭帝訖無驕君之色及昭帝早
<pb:KR4d0082_WYG_059-7b>
䘮國空無主迎立昌邑昌邑不令又援立宣帝柄在其
手者屢矣然退就臣位不以自疑中外悉其本心亦無
一人有異議者以仲達擬光孰為得之邪然光猶不足
道蜀先主将亡召諸葛孔明而告之曰嗣子可輔輔之
如其不才君可自取復語後主汝與丞相從事事之如
父後主之暗弱孔明之賢智蜀人知之矣使孔明有異
志一搖手而定矣然外平徼外蠻夷内廢李平廖立傍
禦魏吳功成業定又付之蔣琬費褘奉一昏主三十餘
<pb:KR4d0082_WYG_059-8a>
年而無纎芥之隙此又霍光之所不能望也故人患不
誠茍誠忠孝舜之於父母伊尹之於太甲終無間然者
自仲達之後人臣受六尺之寄因而取之者多矣皆以
地勢迫切置而不取則身必危國必亂至自比騎虎不
可復下此亦自欺而巳哉
　　晉武帝
立嫡以長不以賢立子以貴不以長古今之正義也然
堯廢丹朱用舜而天下安帝乙廢微子立紂而商以亡
<pb:KR4d0082_WYG_059-8b>
古之人葢有不得巳而行之者矣得已而不巳不得巳
而巳之二者皆亂也子非朱紂而廢天下之正義君子
不忍也子如朱紂而守天下之正義君子不為也漢高
帝始謂惠帝仁弱欲廢之而立如意既而知人心之在
太子也則寝廢立之議而用平勃平勃皆賢而權任均
故惠帝雖沒産禄雖横而援立文帝漢室不病也武帝
既老知燕王旦廣陵王胥之不可用也廢之而立少子
任霍光金日磾上官桀桑羊以後事當是時昭帝之賢
<pb:KR4d0082_WYG_059-9a>
否未可知而四人枉直相半也幸而昭帝明哲霍光忠
良桀羊雖欲為亂而不遂其後復廢昌邑立宣帝而朝
廷晏然無事葢人君不幸而立㓜主當如二帝屬任賢
臣乃免於亂此必然之勢也魏明帝疾篤而無子棄逺
宗子而立齊王始欲輔以曹宇曹肇而倖臣劉放孫資
不便宇肇之正勸帝易以司馬仲達曹爽齊王既非天
下之望而爽又以庸才與仲達姦雄為對數年之間遂
成簒弑之禍晉武帝親見此敗矣惠帝之不肖羣臣舉
<pb:KR4d0082_WYG_059-9b>
知之而牽制不忍忌齊王攸之賢而恃愍懐之小惠以
為可以消未然之憂獨有一汝南王亮而不早用舉社
稷之重而付之楊駿至於一敗塗地無足怪也帝之出
齊王也王渾言於帝曰攸之於晉有姬旦之親若預聞
朝政則腹心不貳之臣也國家之事若用后妃外親則
有呂氏王氏之虞付之同姓至親又有呉楚七國之慮
事任輕重所在未有不為害者也惟當任正道求忠良
不可事事曲設疑防慮方來之患也若以智猜物雖親
<pb:KR4d0082_WYG_059-10a>
見疑至於䟽逺亦安能自保乎人懐危懼非為安之理
此最國家之深患也渾之言天下之至言也帝不能用
而用王佑之計使太子母弟秦王柬都督關中楚王瑋
淮南王允並鎮守要害以强帝室然晉室之亂實成於
八王吾嘗籌之如攸之親賢奪嫡之禍非其志也不幸
至此天下所宗宗社之計猶有頼也如佑之計使子弟
據兵以捍外患如梁孝王之禦呉楚尚可若變從中起
而使人人握兵以救内難此與何進袁紹召丁原董卓
<pb:KR4d0082_WYG_059-10b>
以除宦官何異古人有言擇福莫若重擇禍莫若輕如
武帝之擇禍福可謂不審矣
　　羊祜
善為國者必度其君可與共患難可與同安樂而後有
為故功成而無後憂晉厲公與楚共王争鄭晉人知楚
有可乗之隙欒武子為政欲出兵擊之曰不可以當吾
世而失諸侯范文子不欲請釋楚以為外懼武子不能
用夫文子非茍自安者也厲公侈而多嬖寵諸大夫富
<pb:KR4d0082_WYG_059-11a>
而陵上國有大功則君臣不相安亂之所自生也既謀
之不從出而遇楚猶欲避楚而歸既勝反國曰亂将作
矣吾不可以俟使其祝宗祈死逾年而厲公殺三郤立
胥童欒書殺胥童弑厲公文子雖死而免於大難子孫
與晉國相終始范蠡事越王勾踐反自㑹稽撫人民厲
甲兵七年而殺呉王夫差歸未及國知越王之難與同
安樂也扁舟去之卒免文種之戮若二子者可謂有先
見之明矣范文子至於自殺范蠡至於逃亡而不顧何
<pb:KR4d0082_WYG_059-11b>
則所全者大也晉武帝既受魏襌中原富强羣臣用命
吳孫皓以淫虐失衆有亡國之釁晉人習於長江之嶮
以為未可取也羊祜為襄陽守知其不能乆陳可取之
計武帝納之祜又進王濬杜預以成滅吳之功後世皆
稱其賢吾嘗論祜巧於䇿呉而拙於謀晉何以言之武
帝之為人好善而不擇人茍安而無逺慮雖賢人滿朝
而賈充荀朂之流以為腹心使呉尚在相持而不敢肆
雖為賢君可也吳亡之後荒於女色蔽於庸子踈賢臣
<pb:KR4d0082_WYG_059-12a>
近小人去武備崇藩國所以兆亡國之禍者不可勝數
此則滅呉之所從致也孟子曰入則無法家拂士出則
無敵國外患者國恆亡故人恆生於憂患而死於安樂
祜不慮此而鋭於滅吳其不若范文子逺矣或曰吳滅
而晉亂此天命非人事也而羊祜何罪焉吾應之曰為
國當論人事使祜不為㓕吳之計孫皓窮凶而死吳更
立君則長江未可越也吳既不亡則晉之君臣厲精不
懈是吳不㓕而晉不亂也不猶愈於吳㓕而晉亂乎祜
<pb:KR4d0082_WYG_059-12b>
之将死也武帝欲使卧䕶諸将祜曰㓕吳不須臣自行
但呉平之後當勞聖慮耳推祜此言葢亦憂在平吳矣
憂在平吳而勇於㓕吳其不若范文子逺矣
　　王衍
聖人之所以御物者三道一也禮二也刑三也易曰形
而上者謂之道形而下者謂之器禮與刑皆器也孔子
生于周末内與門弟子言外與諸侯大夫言言及於道
者葢寡也非不能言謂道之不可以輕授人也葢嘗言
<pb:KR4d0082_WYG_059-13a>
之矣曰參乎吾道一以貫之夫道以無為體而入於羣
有在仁而非仁在義而非義在禮而非禮在智而非智
惟其非形器也故目不可以視而見耳不可以聽而知
惟君子得之於心以之御物應變無方而不失其正則
所謂時中也小人不知而竊其名與物相遇輒捐理而
狥欲則所謂無忌憚也故孔子不以道語人其所以語
人者必以禮禮者器也而孔子必以教人非吝之也葢
曰君子上達小人下達君子由禮以達其道而小人由
<pb:KR4d0082_WYG_059-13b>
禮以達其器由禮以達道則自得而不眩由禮以達器
則有守而不狂此孔子之所以寡言道而言禮也若其
下者視之以禮而不格然後待之以刑辟三者具而聖
人之所以御物者盡矣三代已逺漢之儒者雖不聞道
而猶能守禮故在朝廷則危言在鄉黨則危行皆不失
其正至魏武始好法術而天下貴刑名魏文始慕通達
而天下賤守節相乗不巳而虚無放蕩之論盈於朝野
何晏鄧颺導其源阮籍父子漲其流而王衍兄弟卒以
<pb:KR4d0082_WYG_059-14a>
亂天下要其終皆以濟邪佞成淫欲惡禮法之繩其姦
也故蔑棄禮法而以道自命天下小人便之君臣奢縱
於上男女淫泆於下風俗大壊至於中原為墟而不悟
王導謝安江東之賢臣也王導無禮於成帝而不知懼
謝安作樂於期䘮而不受教則廢禮慕道之俗然矣東
晉以來天下學者分而為南北南方簡約得其精華北
方深蕪窮其枝葉至唐始以義䟽通南北之異雖未聞
聖人之大道而形器之説備矣上自郊廟朝廷之儀下
<pb:KR4d0082_WYG_059-14b>
至冠婚䘮祭之法何所不取於此然以其不言道也故
學者小之於是捨之而求道㝠㝠而不可得也則至於
禮樂度數之間字書形聲之際無不指以為道之極然
反而察其所以施於世者内則䜛䛕以求進外則聚歛
以求售廢端良聚茍合杜忠言之門闢邪説之路而皆
以詩書文飾其為要之與王衍無異嗚呼世無孔孟使
楊墨塞路而莫之闢吾則罪人爾矣
　欒城後集巻九

<pb:KR4d0082_WYG_060-1a>
欽定四庫全書
　欒城後集巻十
　　　　　　　　　　　　　宋　蘓轍　撰
　歴代論四
　　王導
西晉之士借通達以濟淫欲風俗既敗冦亂乗之遂䘮
中國相随渡江而此風不改賢者知厭之矣而不勝其
衆俗亂於下政弊於上而莫能正也東晉之不競由此
<pb:KR4d0082_WYG_060-1b>
故耳是時王導為相達於為國之體性本寛厚容衆衆
人安之然生於衍澄之間不能免習俗之累喜通而疾
介能彌縫一時之闕而無百年長久之計也更二大變
幾至亡國元帝之世王敦擁兵上流有無君之心劉隗
刁協剛介狷淺見信於帝專以法繩公卿而深疾王氏
恣横敦遂起兵以誅君側為詞兵再犯闕幸而敦死元
明既沒成帝㓜弱庾亮輔政任法以裁物復失人心蘓
峻擅兵歴陽多納亡命專用威刑亮知峻必為亂以大
<pb:KR4d0082_WYG_060-2a>
司農召之衆人皆知不可而亮不聽遂與祖約連兵内
向塗炭京邑此二釁者皆導之所不欲而隗亮不忍以
速其變以隗亮為是耶敦峻之禍發不旋踵以導為是
耶使人主終身含垢何以為國魯自宣公政在季氏更
三世至昭公不能忍将攻之子家覊曰捨民數世求以
克事不可必也公不從而出隗亮之敗則昭公之舉也
齊景公以貪暴失民田氏以寛惠得衆公問於晏嬰求
所以救之嬰曰惟禮可以巳之在禮家施不及國民不
<pb:KR4d0082_WYG_060-2b>
遷農不移工賈不變士不濫官不滔大夫不收公利公
歎曰善哉吾今而後知禮之可以為國嬰曰禮之可以
為國也乆矣與天地並晏子知之而景公不能用田氏
遂代呂氏葢大家世族為患於其國當若心腹之疾必
與人命相持為一攻之以毒藥刼之以鍼石病若不去
命輙随盡非良醫賢臣未易處也子産為鄭國小而偪
族大多寵子産患之有事伯石賂以其邑子太叔曰國
皆其國也何獨賂焉子産曰無欲實難皆得其欲以從
<pb:KR4d0082_WYG_060-3a>
其事而要其成非我有成其在人乎邑将焉往子太叔
曰若四國何子産曰非相違也而相從也四國何尤鄭
書有之曰安定國家必大焉先姑先安大以待所歸既
伯石懼而歸邑卒以予之又使為卿以次巳位鄭乃少
安及其乆而政成大人之忠儉者從而予之泰侈者因
而斃之逐豐巻戮子晢鄭乃大治如導所為知賂伯石
以全其始矣未知予忠儉斃泰侈以成其終也以為賢
於隗亮則可以論晏子子産則逺矣
<pb:KR4d0082_WYG_060-3b>
　　祖逖
敵國相圖必審於彼巳将強敵弱則利於進取将弱敵
強則利于自守違此二者而求成功難矣東晉渡江以
江淮為境中原雖屢有變而南兵不出出亦無功皆羣
雄自相屠㓕而巳石勒之死也庾亮為北伐之計石虎
之老也庾翼為徙鎮之役皆無成而死及符堅之敗謝
安父子乗戰勝之威有席巻之意終以兵将犇潰無尺
寸之得其後宋文自謂富强以兵挑元魏梁武志於并
<pb:KR4d0082_WYG_060-4a>
吞失信於高氏陳宣乗高氏之衰攘取淮南皆繼之以
敗亡何者東南地薄兵脆将非命世之雄其勢固如此
也方石虎之斃中原大亂晉人皆謂北方不足復平而
蔡謨獨以為憂或問其故謨曰夫能順天奉時濟六合
於草昧若非上哲必由英豪度今諸人皆不辨此必将
經營分表疲人以逞才不副意徒使財單力竭終将何
所至哉吾見韓盧東郭俱斃而巳矣至哉此言寔當時
好事者之病也自江南建國惟桓温東討慕容西征符
<pb:KR4d0082_WYG_060-4b>
徤兵鋒所及敵人震動及宋武破廣固䧟長安所至蕩
定有吊伐之風此二人者誠非常将也然桓温終以敗
衂不能成大功宋武志在禪代未能定秦狼狽而返而
况其下者乎惟晉元帝初定江南未遑北伐祖逖言於
帝曰晉室之亂非上無道而下怨叛也由藩王争權自
相誅㓕遂使戎狄乗釁毒流中原耳今遺黎既被殘酷
人有奮擊之志誠能奮威命将使若逖等為之統主郡
國豪桀必有應者沉溺之士喜於來蘓庻幾國恥可雪
<pb:KR4d0082_WYG_060-5a>
也帝以逖為豫州刺史使進屯淮隂逖兵力甚弱乃鑄
造兵器招合離散稍誅鉏叛渙復進據譙然未嘗為深
入計也石勒遣兵攻逖逖輒就破其衆毎於兵間勤身
節用禮下賢俊懐撫初附專以恩信接人不尚詐力故
人争為之用自黄河以南盡為晉土雖石勒之强不敢
以兵窺其境逖母𦵏成臯勒使人修其墓復遣使通好
且求互市逖不答其使而許其市通南北之貨多獲其
利方将經畧河北而帝使戴若思擁節直據其上逖怏
<pb:KR4d0082_WYG_060-5b>
怏不得志死蓋敵強将弱能知自守之為利者惟逖一
人夫惟知自守之為進取而後可以言進取也哉
　　符堅
符堅王猛君臣相得以成伯功雖齊桓管仲不能過也
猛之将死也堅問以後事猛曰晉雖僻處吳越然正朔
相承親仁善鄰國之寳也臣沒之後願勿以晉為圖鮮
卑羗虜我之仇讐終為人患宜漸除之以寧社稷言終
而死堅不能用卒大舉伐晉敗於淝上歸未及國而慕
<pb:KR4d0082_WYG_060-6a>
容垂叛之既反國而姚萇叛之地分身死終斃於二人
之手故後世皆多猛之賢而咎堅之不明吾嘗論之堅
雖有伯者之畧而懐無厭之心以天下不一為深恥雖
㓕燕定蜀并秦凉下西域而其貪未巳兵革嵗克而不
知懼也晉雖微弱謝安桓冲為之将相君臣相安民未
患晉而欲以力取之稽之天道論之人情雖内無垂萇
之釁而堅之敗必不免矣然堅以氐人之餘而有帝王
之度其㓕慕容姚萇也收二姓之子弟録其才能而官
<pb:KR4d0082_WYG_060-6b>
使之布滿中外凡其舊臣無不疑者若以世俗言之則
以漸除之如猛之計得矣若以帝王之事言之則堅之
意未必過也大雅之稱文王曰殷之子孫其麗不億上
帝既命侯于周服侯服于周天命靡常殷士膚敏裸将
于京厥作祼将常服黼冔文王用人其廣如此而堅何
尤焉徳雖不若文王而竊慕焉顧其所以處之何如耳
文武既沒周公成王之際殷之遺孽猶與管蔡間周之
隙曰予復反鄙我周邦故周公既克殷改封微子于宋
<pb:KR4d0082_WYG_060-7a>
而遷其頑民于洛邑保釐東郊作多士而撫寧之所以
慮其變者至矣至君陳畢公皆迭居成周而董師之故
康王之命畢公曰周公毖殷頑民遷於洛邑密邇王室
式化厥訓既歴三紀世變風移四方無虞予一人以寧
然猶曰邦之安危惟兹殷士由此觀之文王之用殷人
豈茍然而巳哉今堅畜養豺虎于其腹心而貪功務勝
不顧其後宜其斃於垂萇也哉使堅信猛之䇿南結鄰
好戢兵保境與民休息雖有垂萇百人安能動之文王
<pb:KR4d0082_WYG_060-7b>
雖未可覬然亦非王猛之所及矣
　　宋武帝
東漢之衰曹公始踐五伯之迹挾天子以令諸侯其志
本欲盡掃羣雄而後取漢耳既㓕二袁呂布劉表欲遂
取江東而不克既破馬超韓遂欲并舉巴蜀而不果再
屈於吳蜀而公亦老矣於是董昭進九錫之議幡然聽
之而桓文之業至此盡矣然方是時公在河朔而漢都
許昌雖使主盟諸夏而不廢舊君上可以為周文王下
<pb:KR4d0082_WYG_060-8a>
亦不失為桓文公不能忍而甘心王莾九錫之事此荀
文若之所以為恨也至司馬仲達父子其勢葢與公異
矣擁兵天子之側固巳不順既殺王凌害諸葛誕非人
臣矣又降劉禪服曹氏之所不能服非貪其土地而利
其民人也志亦在九錫耳雖欲復為桓文尚可得乎宋
武既誅桓氏収遺晉而封植之又克譙縱執慕容超逐
盧循擒姚泓立四大功天下莫能抗然其志不在桓文
而在九錫亦巳卑矣方帝之克長安也中原震恐元魏
<pb:KR4d0082_WYG_060-8b>
雖姚氏之昏姻而不敢救羗氐雖關中之唇齒而不敢
争此其智力有餘足以有為之時也若能因其兵勢據
秦隴之形勝引吳越之饒富以經畧中夏成曹公河朔
之勢則王伯之功可冀顧所以用之何如耳然其兵未
入秦而使傅亮南走建業發九錫之議劉穆之死南方
無復可託雖巳入秦而無留秦之意舉千里之地副一
孺子而去赫連勃勃乗之兵将死者過半狼狽而反僅
乃得脱以帝之明非不知諸将之不足以保秦而志有
<pb:KR4d0082_WYG_060-9a>
所在不暇他慮矣悲夫以目前之利而棄百世之功有
曹公削平之業而俯從司馬父子攘竊之陋此君子之
所追恨也孔子曰知及之仁不能守之雖得之必失之
知及之仁能守之不荘以涖之則民不敬知及之仁能
守之莊以涖之動之不以禮未善也古之為國必具此
四者而後能成大功如武帝之用兵無敵于天下可以
言智矣至其棄秦而歸以求九錫之淫名尚可以為仁
乎惟其仁智不具故其功業止於是也
<pb:KR4d0082_WYG_060-9b>
　　宋文帝
晉獻公殺其世子申生而立奚齊國人不順其大夫里
克殺奚齊卓子而納惠公春秋皆以殺君書之矣惠公
既立而殺里克以弑君之罪罪之春秋書曰晉弑其大
夫里克稱人以殺殺有罪也稱國以殺殺無罪也里克
弑君而以無罪書此春秋之微意也奚齊卓子之立以
淫破義雖巳為君而晉人不君也既巳為君則君臣之
名正故里克為弑君而國人之所不君則勢必不免里
<pb:KR4d0082_WYG_060-10a>
克因國人之所欲廢而廢之因國人之所欲立而立之
則里克之罪與宋華督齊崔杼異矣雖使上有明天子
下有賢方伯里克之罪猶可議也惠公以弑得立而歸
罪於克以自悦於諸侯其義有不可矣然惠公殺克而
背内外之賂國人惡之敵人怨之兵敗於秦身死而子
㓕至其謀臣呂甥郤稱冀芮皆以兵死葢背理而傷義
非獨人之所不予而天亦不予也宋武帝之亡也託國
於徐羡之傅亮謝晦少帝失徳三人議将廢之而其弟
<pb:KR4d0082_WYG_060-10b>
義真亦以輕動不任社稷乃先廢義真而後廢帝兄弟
皆不得其死乃迎立文帝文帝既立三人疑懼羡之亮
内秉朝政晦出據上流為自安之計自謂廢狂亂以安
社稷不以賊遺君父無負於國矣然文帝藩國舊人王
華孔寗子王曇首皆陵上好進之人也惡羡之亮據其
逕路每以弑逆之禍激怒文帝帝遂决意誅之三人既
死君臣自謂不世之功也是時寗子巳死華與曇首皆
受不次封賞文帝在位三十年其治江左稱首然元嘉
<pb:KR4d0082_WYG_060-11a>
三年始誅三人是嵗皇子劭生劭既壮而為商臣之亂
華寗之子孫無聞於世而曇首之子僧綽以才能任事
亦并死於劭於乎天之報人不逺如此不然晉惠公宋
文帝禍發若合符契何哉謝晦将之荆州自疑不免以
問蔡廓廓曰卿受先帝顧命任以社稷廢昏立明義無
不可但殺人二昆而以北靣挾震主之威據上流之重
以古推今自免為難耳善夫蔡廓之言不學春秋而意
與之合太史公有言為國者不可以不知春秋前有䜛
<pb:KR4d0082_WYG_060-11b>
而不見後有賊而不知守經事而不知其宜遭變事而
不知其權為人君父而不通春秋之義者必䝉首惡之
名為人臣子而不通春秋之義者必䧟簒弑之誅其意
皆以善為之而不知其義是以被之空言而不敢辭宋
之君臣誠略通春秋則文帝必無惠公之禍徐傅謝三
人必不受里克之誅悲夫
　　梁武帝
易曰形而上者謂之道形而下者謂之器自五帝三王
<pb:KR4d0082_WYG_060-12a>
以形器治天下導之以禮樂齊之以政刑道行於其間
而民莫知也文武之後雖召公畢公之賢君子不以為
知道者至春秋之際管仲晏子子産叔向之徒以仁義
忠信成功於天下然其於道則巳逺矣孔子出於周末
収文武之遺而得尭舜之極其稱曰君子上達小人下
達嘗自謂我下學而上達者於其門人惟顔子曽子庻
幾以道許之一時賢者若老子之明道其所以尊之者
至矣史稱孔子既見老子退謂弟子曰鳥吾知其能飛
<pb:KR4d0082_WYG_060-12b>
魚吾知其能游獸吾知其能走走者可以為罔游者可
以為綸飛者可以為繒至於龍吾不能知其乗雲氣而
上天吾今日見老子其猶龍邪老子體道而不嬰於物
孔子至以龍比之然卒不與共斯世也捨禮樂政刑而
欲行道於世孔子固知其難哉東漢以來佛法始入中
國其道於老子相出入皆易所謂形而上者而漢世士
大夫不能明也魏晉以後畧知之矣好之篤者則欲施
之於世疾之深者則欲絶之於世二者皆非也老佛之
<pb:KR4d0082_WYG_060-13a>
道與吾道同而欲絶之老氏之教與吾教異而欲行之
皆失之矣秦姚興區區一隅招延緇素譯經談妙至者
凡數千人而姚氏之亡曽不旋踵梁武繼之江南佛事
前世所未嘗見至捨身為奴𨽻郊廟之祭不薦毛血父
子皆䧟於侯景而國随以亡議者觀秦梁之敗則以佛
法為不足頼矣後魏太武深信崔浩浩不信佛法勸帝
斥去僧徒毁經壊寺既㓕佛法而浩亦以非罪赤族唐
武宗欲求長生狥道士之私夷佛㓕僧不期年而以弑
<pb:KR4d0082_WYG_060-13b>
崩議者觀魏唐之禍則以佛法為不可牾矣二者皆見
其一偏耳老佛之道非一人之私説也自有天地而有
是道矣古之君子以之治氣養心其高不可嬰其潔不
可溷天地神人皆将望而敬之聖人之所以不疾而速
不行而至者一用此道也老子曰天得一以清地得一
以寧神得一以靈谷得一以盈萬物得一以生侯王得
一以為天下貞天無以清将恐裂地無以寧将恐發神
無以靈将恐歇谷無以盈将恐竭萬物無以生将恐絶
<pb:KR4d0082_WYG_060-14a>
侯王無以貴高将恐蹷道之於物無所不在而尚可非
乎雖然蔑君臣廢父子而以行道於世其弊必有不可
勝言者誠以形器治天下導之以禮樂齊之以政刑道
行於其間而民不知萬物並育而不相害道並行而不
相悖泯然不見其際而天下化不亦周孔之遺意也哉
　　唐高祖
唐高祖起太原其謀發於太宗諸子不與也及克長安
誅鉏羣盗天下為一其功亦出於太宗葢天心之所副
<pb:KR4d0082_WYG_060-14b>
予人心之所歸向其在太宗者審矣至立太子高祖以長
立建成建成當之不辭於是兄弟疑間卒至大亂夫建
成不足言也其咎在高祖其後武氏之亂廢中宗立睿
宗以睿宗長子憲為太子矣及中宗之復睿宗父子皆
以王就第韋氏之亂臨淄以兵入討睿宗踐祚而唐室
復安又将以長立憲憲辭曰時平先長嫡國亂先有功
不如此必且有難敢以死請睿宗從之而後臨淄之位
定以太宗之賢而不免於争奪𤣥宗之賢不逮太宗而
<pb:KR4d0082_WYG_060-15a>
晏然受命則憲之譲賢於人逺矣吾嘗論之高祖睿宗
皆中主也其欲立長非專其私也以為立嫡以長古今
之正義也謂之正義而不敢違胡不考之前世乎太王
捨太伯仲雍而立季歴文王捨伯邑考而立武王而周
以之興誠天命之所在而吾無心焉亂何自生雖然太
伯奔吳以避王亦畏亂故爾廢長而立少雖聖賢猶難
之憲與𤣥宗兄弟相安終身無閒言焉葢古今一人而
巳乎
<pb:KR4d0082_WYG_060-15b>
　　唐太宗
唐太宗之賢自西漢以來一人而已任賢使能将相莫
非其人共儉節用天下幾至刑措自三代已下未見其
比也然傳子至孫遭武氏之亂子孫為戮不絶如綫後
世推原其故而不得以吾觀之惜乎其未聞大道也哉
昔楚昭王有疾卜之曰河為祟大夫請祭諸郊王曰三
代命祀祭不越望江漢睢漳楚之望也禍福之至不是
過也不穀雖不徳河非所獲罪也遂弗祭及将死有雲
<pb:KR4d0082_WYG_060-16a>
如衆赤鳥夾日以飛三日王使問周史史曰其當王身
乎若禜之可移於令尹司馬王曰除腹心之疾而寘諸
股肱何益不穀不有大過天其夭諸有罪受罰又焉移
之亦弗禜孔子聞之曰楚昭王知大道矣其不失國也
宜哉吾觀太宗所為其不知道者衆矣其能免乎貞觀
之間天下既平征伐四夷㓕突厥夷高昌殘吐谷渾兵
出四克務勝而不知止最後親征高麗大臣力争不從
僅而克之其賢於隋氏者幸一勝耳而帝安為之原其
<pb:KR4d0082_WYG_060-16b>
意亦欲夸當世高後世耳太子承乾既立十餘年復寵
魏王泰使兄弟相傾承乾既廢晉王嫡子也欲立泰而
使異日傳位晉王疑不能决至引佩刀自刺大臣救之
而止父子之間以愛故輕予奪至於如此帝常得袐䜟
言唐後必中微有女武代王以問李淳風欲求而殺之
淳風曰其兆既巳成在宮中矣天之所命不可去也徒
使疑似之戮淫及無辜且自今巳往四十年其人已老
老則仁雖受終易姓必不能絶李氏若殺之復生壮者
<pb:KR4d0082_WYG_060-17a>
多殺而逞則子孫無遺類矣帝用其言而止然猶以疑
似殺李君羡夫天命之不可易惟修徳或能巳之而帝
欲以殺人弭之難哉帝之老也将擇大臣以輔少主李
勣起於布衣忠力勁果有節俠之氣嘗事李宻友單雄
信宻敗不忍以其地求利宻死不廢舊君之禮雄信将
戮以股肉㗖之使與俱死帝以是為可用疾革謂高宗
爾於勣無恩今以事出之我死即授以僕射高宗從之
及廢王后立武昭儀召勣與長孫無忌褚遂亮計之勣
<pb:KR4d0082_WYG_060-17b>
稱疾不至帝曰皇后無子罪莫大於絶嗣将廢之遂良
等不可它日勣見帝曰将立昭儀而顧命大臣皆以為
不可今止矣勣曰此陛下家事不須問外人由此廢立
之議遂定勣匹夫之俠也以死狥人不以為難至於禮
義之重社稷所由安危勣不知也而帝以為可以屬㓜
孤寄天下過矣且使勣信賢託國於父竭忠力以報其
子可矣何至父逐之子復之而後可哉挾數以待臣下
於義既巳薄矣凡此皆不知道之過也茍不知道則凡
<pb:KR4d0082_WYG_060-18a>
所施於世必有逆天理失人心而不自知者故楚昭王
惟知大道雖失國而必復太宗惟不知道雖天下既定
且治而幾至於絶㓕孔子之所以觀國者如此
　　狄仁傑
母后臨朝據人君之地而私其親有志之士将欲正之
常患不克漢呂后欲王諸呂王陵以高帝舊約争之曰
非劉氏而王天下共擊之背之不可言雖直不見省陵
幸而不死亦廢不用唐武后廢廬王立豫王豫王雖在
<pb:KR4d0082_WYG_060-18b>
位未嘗省天下事徐敬業為之起兵於外裴炎争之於
内皆不旋踵為戮何者位尊權重臣下所無奈何勢必
至此也惠帝之亡也陳平聽張辟疆計封王諸呂呂后
安之故平與周勃得執将相之柄以伺其間後復聽陸
賈交歡周勃将相之權不分故周勃得入北軍左袒一
呼而呂氏以亡豫王既立武后革命稱帝追尊祖考封
王子弟戕殺天下豪俊志得氣滿以為武氏有太山之
安矣狄仁傑雖為宰相而未嘗一言及后欲以三思為
<pb:KR4d0082_WYG_060-19a>
太子訪之大臣仁傑乃曰臣觀天人未厭唐徳頃匈奴
犯邊陛下使三思募士逾月不及千人及使廬陵王不
旬浹得五萬人今欲立嗣非廬陵不可后怒罷議乆之
復召問曰朕數夢雙陸不勝何也對曰雙陸不勝無子
也意者天以此儆陛下耶文皇帝身蹈鋒刃百戰以有
天下傳之子孫大帝寝疾詔陛下監國陛下掩神器而
取之十餘年矣又欲以三思為後且母子與姑姪孰親
陛下立廬陵王則千秋萬嵗血食於太廟三思立宮廟
<pb:KR4d0082_WYG_060-19b>
無祔姑之禮后感悟即日遣徐彦伯迎廬陵於房州而
立之葢王陵裴炎迎禍亂之鋒欲以一言折之故不廢
則死陳平狄仁傑待其巳衰而徐正之故身與國俱全
惟呂后無子親止於姪故沒身而後變武后有子母子
之愛人情之所同故老而自復由此觀之陳狄之所以
成功者皆以緩得之也然廬陵既立而張易之昌宗未
去仁傑猶置之不問復授之張柬之俟其惡稔而後取
豈以禍亂之根生於母子之間不如是必至於毁傷故
<pb:KR4d0082_WYG_060-20a>
耶老氏有言将欲歙之必固張之将欲弱之必固強之
將欲廢之必固興之将欲奪之必固與之是謂微明柔
勝剛弱勝強魚不可以脱於淵國之利器不可以示人
二公得之矣
　
　
　
　
<pb:KR4d0082_WYG_060-20b>
　
　
　
　
　
　
　
　欒城後集巻十

<pb:KR4d0082_WYG_061-1a>
欽定四庫全書
　欒城後集巻十一
　　　　　　　　　　　　　宋　蘇轍　撰
　厯代論五
　　唐𤣥宗憲宗
唐𤣥宗憲宗皆中興之主也𤣥宗繼中睿之亂政紊於
内而外無藩鎮分裂之患約已任賢而貞觀之治可復
也憲宗承代德之弊政僨於朝而畿甸之外皆為畔國
<pb:KR4d0082_WYG_061-1b>
將以求治則其勢尤難雖然二君皆善其始而不善其
終所以失之者一道也齊桓公用管仲隰朋九合諸侯
一匡天下為五伯首及管仲死用䜿刁易牙身死不得
𦵏五公子爭立伯業隨毁蓋中人可以上下此三君者
皆中主耳方其起於憂患厄困之中知賢人之可任以
排難則勉強而從之然非其所安也及其禍難旣平國
家無事則其心之所安者佚樂所悦者諛佞也故禍發
皆不旋踵若合符節昔太宗旣平天下始用房𤣥齡杜
<pb:KR4d0082_WYG_061-2a>
如晦魏徵終用長孫無忌岑文本禇遂良帝亦㳟儉節
用去冗官節浮費内無宮掖侈靡之奉旁無近幸賜予
之失貞觀之治斯已過半矣持書御史權萬紀嘗言宣
饒部中鑿山冶銀歲可取數百萬緡以佐國用帝怒罵
曰吾所乏忠言嘉謨有益於民者耳汝為御史不能進
賢退不肖而訹吾以利豈謂我漢桓靈耶斥去不用於
是士莫敢以利言者故房杜諸人得効其忠力以致貞
觀之盛及𤣥宗初用姚崇宋璟盧懐慎蘇頲後用張說
<pb:KR4d0082_WYG_061-2b>
源乾曜張九齡憲宗初用杜黃裳李吉甫裴洎裴度李
絳後用韋貫之崔羣雖未足以方駕房杜然皆一時名
臣也故開元元和之初其治庶幾於貞觀然𤣥宗方用
宋璟而宇文融以括田幸遽至宰相後雖以公議罷去
而思之不巳謂宰相曰公等暴融惡朕巳罪之矣然國
用不足將奈何裴光庭等不能答融旣死而言利者爭
進韋堅楊慎矜王鉷日以益甚至楊國忠而聚斂極矣
故天寶之亂海内分裂不可復合憲宗方平淮蔡裴度
<pb:KR4d0082_WYG_061-3a>
未及還朝而程异皇甫鏄皆以利進度三上書極論不
可帝以天下畧平欲崇臺池宮觀以自娛樂异鏄揣知
其意數貢羨財以順所欲故度卒逐去而异鏄皆相不
三年而禍發於宦官蓋𤣥宗在位歲久聚斂之害遍於
天下故天下遂分憲宗之世其害未究故禍止於其身
然方鎮之强宦官之横遂與唐相終始可不哀哉嗚呼
太宗之㳟儉所忍無幾耳而福至於不可勝盡𤣥憲之
淫佚所獲無幾耳而禍至於不可勝言而世主終莫之
<pb:KR4d0082_WYG_061-3b>
悟覆車相尋不絶於世蓋未之思歟
　　姚崇
唐史官稱姚崇善應變以成天下之務宋璟善守文以
持天下之正斯言固二人之所長也然應變者要不失
正而後可孟子有言所惡於智者為其鑿也如智者若
禹之行水則無惡於智矣禹之行水也行其所無事也
如智者亦行其所無事則智亦大矣唐𤣥宗豪俊之君
也而崇復以豪俊事之方其君臣遇合天下事迎刃而
<pb:KR4d0082_WYG_061-4a>
解若無足為者雖然以水濟水後將有不可食者開元
四年天下大蝗民祭且拜之坐視食苗而不敢捕崇奏
遣御史為捕蝗使分道殺蝗羣臣多不以為然帝亦疑
之而崇行之愈力蝗亦為息捕蝗雖古之遺法然遇災
而懼修德以答天變古之正道也崇置之不言而專以
捕為事巳可疑矣旣而崇所親吏趙誨以賕死崇懼還
政時帝將幸東都而太廟屋壊宰相宋璟蘇頲皆言三
年喪未終不可廵幸壊壓之變天戒也請罷東廵修德
<pb:KR4d0082_WYG_061-4b>
以答至譴帝以問崇崇曰此符堅故殿也山有朽壤而
崩木蠧而折理無足怪但壞與行㑹非緣行而壞也今
關中無年餽餉勞弊出幸東都所以為人非為已也百
司巳戒供擬巳具請車駕即東而遷神主太極殿更作
新廟此大孝也帝用其言崇由此復相開元末帝在東
都欲還長安裴耀卿等皆言農人塲圃未畢須冬可還
李林甫獨曰二都本東西宮耳車駕往來何用待時假
令妨農獨赦所過租賦可也帝大悅即駕而西崇建東
<pb:KR4d0082_WYG_061-5a>
幸之計林甫獻西還之議其意同耳孰謂崇獨賢乎從
崇之議使人君上不畏天戒中不敬宗廟下不䘏人言
三者皆忠臣之所諱而崇居之不疑何哉其後崇璟旣
没𤣥宗愈老愈輕蔑羣臣方任張九齡而廢太子瑛用
牛仙客則聽李林甫方嬖楊國忠而縱安祿山則用輔
璆琳專以適已為悅類崇有以啓之也故吾謂開元之
治雖出於崇而天寶之亂亦崇之所自致此人臣之至
戒也
<pb:KR4d0082_WYG_061-5b>
　　宇文融
開元之初天下始脫中睿之亂𤣥宗厲精政事姚崇宋
璟彌縫其闕而損其過庶幾貞觀之治矣在易天下雷
行物與無妄開元之初無妄之世也無妄之為言無一
不正之謂也君子之處此也亦全其大正而畧其小不
正而巳蓋詳其小必廢其大古語有之銖銖而稱之至
石必差寸寸而量之至丈必過石稱丈量徑而寡失故
無妄之二曰不耕穫不菑畬則利有攸往其三曰無妄
<pb:KR4d0082_WYG_061-6a>
之災或繫之牛行人之得邑人之災其五曰無妄之疾
勿藥有喜夫必耕而後穫必菑而後畬小人之所謂無
妄也而君子不然於義可穫不必其所耕也於道可畬
不必其所菑也然後無所不行今有失牛於此得之者
行人也而責得於邑人其意亦以求無妄也而邑人罹
其橫故無妄之疾雖勿藥可也藥之其損或有甚於病
者開元之初雖號富庶而戶口未嘗升降監察御史宇
文融得其隙而論之請治籍外羨田逃戶命攝御史分
<pb:KR4d0082_WYG_061-6b>
行括實𤣥宗喜之朝臣莫敢言其非者惟陽翟尉皇甫
憬戶部侍郎楊㻛以為籍外取稅百姓困弊得不償失
而二人皆坐左遷諸道所括凡得客戶八十餘萬田亦
稱是然州縣希旨多張虛數以正田為羨編戶為客歲
終籍錢數百萬緡其名似是而實失民心淺言之則失
在求詳深言之則失在貪利時帝方以耳目之奉責得
於人行之不疑於是羣臣爭為聚斂以迎侈心天寶之
亂實始於此吾觀近世士大夫多有此病賢者不忍天
<pb:KR4d0082_WYG_061-7a>
下有小不平而欲平之小人僥倖其利以為進取之計
故天下每每多弊宰相李沆近世之賢相也嘗言吾在
朝廷十有餘年無功可紀惟四方之言利者未嘗有一
施行持此聊以報國古之善言醫者患醫之難以為有
病不服藥常得中醫蓋良醫不可必得而愚醫舉目皆
是愚醫類能殺人而不服藥者未必死李公之言蓋類
此也
　　陸䞇
<pb:KR4d0082_WYG_061-7b>
昔吾先君博觀古今議論而以陸䞇為賢吾幼而讀其
書其賢比漢賈誼而詳練過之䞇始以從官事唐德宗
老而為宰相從之出奔而與之反國彌縫其闕而濟其
危亡比其老也功業定矣而卒斃於裴延齡之手其故
何也孔子曰南人有言曰人而無常不可以作巫醫善
夫不常其德或承之羞䞇以有常之德而事德宗之無
常以巫醫之明而治無常之疾是以承其羞耳帝即位
之初好名而貪功河朔三叛父子相襲三十年矣帝將
<pb:KR4d0082_WYG_061-8a>
以天下之力勝之田悅驚疑而起朱滔王武俊和之帝
使馬燧李抱真李芃三將往迎其鋒勝負之勢未決也
帝急於成功復使李晟出禁衛之兵李懐光舉朔方之
衆五將萃於魏郊而淮西李希烈乘間而起兵連禍結
常賦所不能贍於是為之抽貫筭閒假貸商賈空内以
事外關中已亂而帝不知也䞇曰今兩河淮西為禍亂
之首者獨四五凶人而已臣料其間必有旁遭詿誤内
蓄危疑而計不能止者未必皆處心積慮果於僣逆也
<pb:KR4d0082_WYG_061-8b>
而况脇從之黨乎陛下若能招懐以禮悔禍以誠使來
者必安安者必久人知獲免則誰願復為惡者縱有野
心難馴臣知從化者必過半矣帝猶意西師可以必克
忽其言不用未幾而涇原畔卒之變起倉皇避冦半年
而歸帝亦老而厭兵矣於是行一切之政專以姑息涵
養藩鎮凡節度使死將佐之得士心者皆就命留後雖
以簒奪請命者亦如之宣武劉士寧以暴慢失衆其將
李萬榮因其出畋閉門逐之帝將命以其位䞇曰如士
<pb:KR4d0082_WYG_061-9a>
寧之惡萬榮棄而違之可也討而逐之可也惟伺隙而
簒取其位則不可何者方鎮之臣事多專制欲加之罪
誰無詞者若使傾奪之徒輒得其處則四方諸將無復
安者矣且萬榮搆亂之日諸郡守將固非其同謀也一
城士衆亦未必皆其黨也方成敗逆順之勢交戰於中
其肯捐軀與之同惡乎今若選命賢將降詔軍中奬萬
榮撫定之功别加寵任褒將士輯睦之義例賜恩賞使
衆知保安則誰肯復助其亂萬榮縱欲跋扈勢亦無所
<pb:KR4d0082_WYG_061-9b>
至矣帝方茍安無事竟亦不許由此觀之帝常持無常
之心故前勇而後怯䞇常持有常之心故勇怯各得其
當然其君臣之間異同至此雖欲上下相保不可得矣
㑹昌中盧龍諸將連害帥臣最後張絳殺陳行泰宰相
李德裕以為河朔請帥皆報下太速故軍得以安若稍
緩之必且有變旣而回鶻烏介可汗擾天德塞軍使張
仲武請以本軍擊之德裕問知仲武可用言之武宗舉
以為帥張絳旣為其下所殺而仲武遂以功名終德裕
<pb:KR4d0082_WYG_061-10a>
之謀則䞇之故智也然帝之出也以陳京趙贊而䞇之
逐也以程异裴延齡其禍皆出於聚斂之臣䞇之賢非
不知也帝歸自興元䞇因事言曰齊桓公自莒入齊伯
業旣成而管仲以不忘在莒為戒衛獻公自齊還衛諸
大夫逆諸境者執其手而與之言逆於門者頷之而已
戒心之易忘而驕心之易生齊衛之君陛下之蓍龜也
䞇言雖切而帝終不改吾以為使䞇反國而為䲭夷子
皮浮舟而去則其君臣之間超然無後患然後可以言
<pb:KR4d0082_WYG_061-10b>
智矣哉
　　牛李
唐自憲宗以來士大夫黨附牛李好惡不本於義而從
人以喜慍雖一時公卿將相未有傑然自立者也牛黨
出於僧孺李黨出於德裕二人雖黨人之首然其實則
當世之偉人也蓋僧孺以德量高而德裕以才氣勝德
與才不同雖古人鮮能兼之者使二人各任其所長而
不為黨則唐末之賢相也僧孺相文宗幽州楊志誠逐
<pb:KR4d0082_WYG_061-11a>
其將李載義帝召問計策僧孺曰是不足為朝廷憂也
范陽自安史後不復係國家休戚前日劉總納土朝廷
糜費且百萬終不能得升粟尺布以實天府俄復失之
今志誠猶向載義也第付以節使捍奚契丹彼且自力
不足以逆順治也帝曰吾初不計此公言是也因遣使
慰撫之及武宗世陳行泰殺史元忠張絳復殺行泰以
求帥德裕以為河朔命帥失在太速使姦臣得計遷延
久之擢用張仲武而絳自斃僧孺以無事為安而德裕
<pb:KR4d0082_WYG_061-11b>
以制勝為得此固二人之所以異較之德裕則優矣德
裕節度劒南西川吐蕃將悉怛謀以維州降維州西南
要地也是時方與吐蕃和親僧孺不可曰吐蕃綿地萬
里失一維州不害其强今方議和好而自違之中國禦
戎守信為上應變次之彼若來責失信贊普牧馬蔚茹
川東襲汧隴不三日至咸陽雖得百維州何益帝從之
使德裕反降者吐蕃族誅之德裕深以為恨雖議者亦
不直僧孺然吐蕃自是不為邊患幾終唐世則僧孺之
<pb:KR4d0082_WYG_061-12a>
言非為私也帝方用李訓鄭注欲求奇功一日延英謂
宰相公等亦有意於太平乎何道致之僧孺曰臣待罪
宰相不能康濟天下然太平亦無象今四夷不内侵百
姓安生業私室無强家上不壅蔽下不怨讟雖未及全
盛亦足為治矣而更求太平非臣所及也退謂諸宰相
上責成如此吾可久處此耶旣罷未乆李訓為甘露之
事幾至亡國帝初欲以訓為諫官德裕固爭言訓小人
咎惡巳著決不可用德裕亦以此罷去二人所趣不同
<pb:KR4d0082_WYG_061-12b>
及其臨訓注事所守若出於一人吾是以知其皆偉人
也然德裕代僧孺於淮南訴其乾没府錢四十萬緡質
之非實及在朱崖作窮愁志論周秦行紀言僧孺有僣
逆意倖然小丈夫之心老而不衰也始僧孺南遷於循
老而獲歸二子蔚藂後皆為名卿德裕没於朱崖子孫
無聞後世深悲其窮豈德不足而才有餘固天之所不
予耶
　　郭崇韜
<pb:KR4d0082_WYG_061-13a>
國無釁而後可以伐人冐釁以伐人敵無釁則已受其
災敵有釁則我與敵皆斃楚靈王殘民以逞舉思亂之
民以伐吳吳不可動而棄疾攻之若升虛邑靈王遂死
於外齊湣王貪而好勝知桀宋之可攻而忘齊國之旣
病燕師乘之遂以失國自古冐釁以攻人其禍如此矣
唐莊宗勇而善戰與梁人夾河相攻十戰九勝渉河取
鄆不十日而克梁威震諸國五代用兵未有神速若此
者也然其克敵之後幸一日之安沈湎聲色之虞宦官
<pb:KR4d0082_WYG_061-13b>
伶人交亂其政府庫之積罄於耳目之奉民怨兵怒國
有土崩之勢而不知也一時功臣皆武夫倔起未有識
安危之幾者惟樞密使郭崇韜智勇兼人知其不可力
言而不見聽求去而不見許中外佞倖視之側目崇韜
深病之矣時方欲伐蜀崇韜欲立大功為自安之計議
以魏王繼岌為元帥而已為之副將兵六萬以出兵不
逾時而克成都降王衍料敵制勝之功可謂盛矣然崇
韜知蜀之易與而不知唐之已亂挈其良將勁兵西行
<pb:KR4d0082_WYG_061-14a>
數千里雖立大功而不免讒死於蜀征蜀之兵未還而
趙在禮為亂河朔明宗北征遂與在禮皆反帥兵南向
克汴入洛遂無一人能禦之者向使西師不出蜀雖未
下而京師有重兵崇韜不死河朔叛臣心有所畏不敢
妄動則莊宗不亡莊宗不亡禍福未可知也嗟乎崇韜
冐釁以伐人蹈齊湣之禍而以為安惜其有智而未始
學也
　　馮道
<pb:KR4d0082_WYG_061-14b>
馮道以宰相事四姓九君議者譏其反君事讐無士君
子之操大義旣虧雖有善不録也吾覽其行事而竊悲
之求之古人猶有可得言者齊桓公殺公子糾召忽死
之管仲不死又從而相之子貢以為不仁問之孔子孔
子曰管仲相桓公霸諸侯一匡天下民到於今受其賜
微管仲吾其被髪左衽矣豈若匹夫匹婦之為諒也自
經於溝瀆而莫之知也管仲之相桓公孔子旣許之矣
道之所以不得附於管子者無其功耳晏嬰與崔杼俱
<pb:KR4d0082_WYG_061-15a>
事齊莊公杼弑公而立景公晏子立於崔氏之門外其
人曰死乎曰獨吾君也乎吾死也曰行乎曰吾罪也乎
吾亡也曰歸乎曰君死安歸君民者豈以陵民社稷是
主臣君者豈為其口實社稷是養故君為社稷死則死
之為社稷亡則亡之若為已死而為已亡非其私暱誰
敢任之且人有君而弑之吾焉得死之而焉得亡之將
庸何歸門啓而入枕尸股而哭興三踊而出卒事景公
雖無管子之功而從容風議有補於齊君子以名臣許
<pb:KR4d0082_WYG_061-15b>
之使道自附於晏子庶幾無甚愧也蓋道事唐明宗始
為宰相其後厯事八君方其廢興之際或在内或在外
雖為宰相而權不在已禍變之發皆非其過也明宗雖
出於荒徼而性本寛厚道每以㳟儉勸之在位十年民
以少安契丹滅晉耶律德光見道問曰天下百姓如何
救得道顧荒裔不可曉以莊語乃曰今時雖使佛出亦
救不得惟皇帝救得德光喜乃罷殺戮中國之人賴焉
周太祖以兵犯京師隱帝已没太祖謂漢大臣必相推
<pb:KR4d0082_WYG_061-16a>
戴及見道道待之如平日太祖常拜道是日亦拜道受
之不辭太祖意沮知漢未可代乃立湘陰公為漢嗣而
使道逆之於徐道曰是事信否吾平生不妄語公母使
我為妄語人太祖為誓甚苦道行未返而周代漢簒奪
之際雖賁育無所致其勇而道以拜跪談笑却之非盛
德何以致此而議者黜之曽不少借甚矣士生於五代
立於暴君驕將之間日與虎兕為伍棄之而去食薇蕨
友麋鹿易耳而與自經於溝瀆何異不幸而仕於朝如
<pb:KR4d0082_WYG_061-16b>
馮道猶無以自免議者誠少恕哉
　　兵民
事固有出於不得巳而為後世之利者分兵民一也割
燕薊二也何謂分兵民之利人生而天畀之才畀之才
則付之祿隨其精粗適其高下使食其技而資其身是
未有知其所由然者也故士大夫讀詩書執射御習書
計高可以治人下可以為役而祿從之矣農工商賈服
田疇通貨賄運機巧上可以雄里閭下可以養親戚而
<pb:KR4d0082_WYG_061-17a>
利從之矣有人於此才力過人操行凡鄙上不能為吏
下不能為民天畀之才而無以資之嬰之以勞苦迫之
以饑饉不羣起為盜則無以求濟其欲此勢之所必至
自秦漢以來天下未嘗無是患也唐衰而府衛之兵廢
朝廷有禁兵藩鎮有衙兵兵民之分蓋漸於此及五代
之際而黥涅之兵分布内外於是兵民判矣使民出其
賦以養兵兵盡其力以衛民民有耕耨之勤而兵有征
戍之勞更相為用而不以為德此固分兵民之本意也
<pb:KR4d0082_WYG_061-17b>
至於山林之材武田里之凶悍放蕩無著之人一𨽻於
伍符尺籍食其粟衣其帛俛首受笞而不敢肆居則學
弓劒出則效首級積歲月以取祿位有其才必得其養
氣類相從凡凶人勇夫皆萃於軍中然後人人各得其
歸故雖凶旱水溢天下小小不寧而盜賊不起較之漢
唐之間十不三四天下陰享其利而不知其故也然儒
者方且攘臂而言民兵之便民力旣盡於養兵而又
較版圖數丁口使之執干戈習戰陣奪其農時而齊之以
<pb:KR4d0082_WYG_061-18a>
鞭扑民有怨心而責其效死以報國求信其私說而不
䘏後害嗚呼其亦未之思歟
　　燕薊
何謂割燕薊之利石晉始以燕薊之地賂契丹高祖思
援兵之惠屈體以奉之雖號為創業而日不遑給出帝
不勝其詬未有以待之而輕犯其怒遂以亡國是時割
地之害深矣至於本朝乃見其利眞宗皇帝親御六師
勝虜於澶淵知其有厭兵之心稍以金帛啗之虜欣然
<pb:KR4d0082_WYG_061-18b>
聽命歲遣使介修鄰國之好逮今百數十年而北邊之
民不識干戈此漢唐之盛所未有也古者戎狄迭盛迭
衰常有一族為中國之敵漢文帝待之以和親而匈奴
日驕武帝御之以征伐而中原日病謂是天之驕子非
一日也今朝廷之所以厚之者不過於漢文帝而虜弭
耳馴服則石氏之割燕薊利見於此夫熊虎之摶人得
牛而止契丹據有全燕擅桑麻棗栗之饒兼玉帛子女
之富重斂其人利盡北海而又益之以朝廷給予之厚
<pb:KR4d0082_WYG_061-19a>
賈生所謂三表五餌兼用之矣勤儉僕野之俗而身服
錦繡之華口甘麴糵之美至於茗藥橘柚無一不享契
丹之心醺然而足俛首奉約習為禮義吾無割地之恥
而獨享其利此則天意非人事也昔唐天寶之亂朔方
河隴之兵起而東征吐蕃乘虚襲據郡縣唐内苦藩鎮
皆叛置而不問百年之間姿意猖狂無復顧忌理極而
變部族内潰而唐土遺黎解辮内嚮中原未嘗血刃而
壤土自復今吾不忍塗炭生民而以皮幣犬馬結異類
<pb:KR4d0082_WYG_061-19b>
之驩推之天理儻亦有唐李吐蕃之變乎
　
　
　
　
　
　
　欒城後集巻十一

<pb:KR4d0082_WYG_062-1a>
欽定四庫全書
　欒城後集巻十二
　　　　　　　　　　　　　宋　蘇轍　撰
　　潁濱遺老傳上
潁濱遺老姓蘇氏名轍字子由父曰眉山先生隱居不
出老而以文名天下天下所謂老蘇者也歐陽文忠公
以文章獨步當世見先生而嘆曰予閲文士多矣獨喜
尹師魯石守道然意常有所未足今見君之文予意足
<pb:KR4d0082_WYG_062-1b>
矣先生旣不用於世有子軾轍以所學授之曰是庶幾
能明吾學者母成國太夫人程氏亦好讀書明識過人
志節凜然每語其家人二子必不負吾志轍年十九舉
進士釋褐二十三舉直言仁宗親策之於廷時上春秋
高始倦於勤轍因所問極言得失曰陛下卽位三十餘
年矣平居靜慮亦嘗有憂於此乎無憂於此乎臣伏讀
制策陛下旣有憂懼之言矣然臣愚不敏竊意陛下有
其言矣未有其實也往者寶元慶厯之間西羌作難陛
<pb:KR4d0082_WYG_062-2a>
下晝不安坐夜不安席天下皆謂陛下憂懼小心如周
文王然自西方解兵陛下棄置憂懼之心二十年矣古
之聖人無事則深憂有事則不懼夫無事而深憂者所
以為有事之不懼也今陛下無事則不憂有事則大懼
臣以為憂樂之節易矣臣疎遠小臣聞之道路不知信
否近歲以來宮中貴姬至以十數歌舞飲酒優笑無度
坐朝不聞咨謨便殿無所顧問三代之衰漢唐之季女
寵之害陛下亦知之矣久而不止百蠧將由之而出内
<pb:KR4d0082_WYG_062-2b>
則蠱惑之所汙以傷和伐性外則私謁之所亂以敗政
害事陛下無謂好色於内不害外事也今海内窮困生
民愁苦而宮中好賜不為限制所欲則給不問有無司
㑹不敢爭大臣不敢諫執契持敕迅若兵火國家内有
養士養兵之費外有北狄西戎之奉陛下又自為一阱
以耗其遺餘臣恐陛下以此得謗而民心不歸也策入
轍自謂必見黜然考官司馬君實第以三等范景文難
之蔡君謨曰吾三司使也司㑹之言吾愧之而不敢怨
<pb:KR4d0082_WYG_062-3a>
惟胡武平以為不遜力請黜之上不許曰以直言召人
而以直棄之天下謂我何宰相不得已寘之下第除商
州軍事推官知制誥王介甫意其右宰相專攻人主比
之谷永不肯撰詞宰相韓魏公哂曰此人策語謂宰相
不足用欲得婁師德郝處俊而用之尚以谷永疑之乎
知制誥沈文通亦考官也知其不然故文通當制有愛
君之言諫官楊樂道見上曰蘇轍臣所薦也陛下赦其
狂直而收之盛德之事也乞宣付史館上悅從之是時
<pb:KR4d0082_WYG_062-3b>
先君被命修禮書而兄子瞻出簽書鳳翔判官傍無侍
子轍乃奏乞養親三年子瞻解還轍始求為大名推官
逾年先君捐館舍及除喪神宗嗣位旣三年矣求治甚
急轍以書言事即日召對延和殿時王介甫新得幸以
執政領三司條例上以轍為之屬不敢辭介甫急於財
利而不知本呂惠卿為之謀主轍議事多牾一日介甫
出一巻書曰此靑苗法也諸君熟議之有不便以告勿
疑他日轍告之曰以錢貸民使出息二分本以救民之
<pb:KR4d0082_WYG_062-4a>
困非為利也然出納之際吏緣為姦雖有法不能禁錢
入民手雖良民不免非理費用及其納錢雖富民不免
違限如此則鞭箠必用州縣事不勝煩矣唐劉晏掌國
計未嘗有所假貸有尤之者晏曰使民僥倖得錢非國
之福使吏倚法督責非民之便吾雖未嘗假貸而四方
豐凶貴賤知之未嘗逾時有錢必糴有貴必糶以此四
方無甚貴甚賤之病安用貸為晏之所言則漢常平法
耳今此法見在而患不修公誠有意於民舉而行之劉
<pb:KR4d0082_WYG_062-4b>
晏之功可立竢也介甫曰君言有理當徐議行之後有
異論幸勿相外也自此逾月不言靑苗㑹河北轉運判
官王廣廉召議事廣廉嘗奏乞度僧牒數千道為本錢
行陜西漕司私行靑苗法春散秋斂與介甫意合即請
而施之河北自此靑苗法遂行於四方初陳陽叔以樞
密副使與介甫共事二人操術不同介甫所唱陽叔不
深和也旣召謝卿材侯叔獻陳知儉王廣廉王子韶程
顥盧秉王汝翼等八人欲遣之四方搜訪遺利中外傳
<pb:KR4d0082_WYG_062-5a>
笑知所遣必生事迎合然莫敢言者轍求見陽叔陽叔
逆問君獨來見何也對曰有疑欲問公耳近日召八人
者欲遣往諸路不審公旣知利害所在事有名件而使
往案實之耶其亦未知其實漫遣出外網捕諸事也陽
叔曰君意謂如何對曰昔嘉祐末遣使寛䘏諸路事無
所指行者各務生事旣還奏例多難行為天下笑今何
以異此陽叔曰吾昔奉敕看詳寛䘏等事如范堯夫輩
所請多中理對曰今所遣如堯夫者有幾陽叔曰所遣
<pb:KR4d0082_WYG_062-5b>
果賢將不肯行君無過憂對曰公誠知遣使之不便而
恃遣者之不行何如陽叔曰君姑退得徐思之後數日
陽叔召屬官於密院言曰上即位之初命天下監司具
本路利害以聞至今未上今當遣使宜得此以議可草
一劄子乞催之惠卿覺非其黨中意不樂漫具草無益
也轍知力不能救以書扺介甫陽叔指陳其決不可者
且請補外介甫大怒將見加以罪陽叔止之奏除河南
推官㑹張文定知淮陽以學官見辟從之三年授齊州
<pb:KR4d0082_WYG_062-6a>
掌書記復三年改著作佐郎復從文定簽書南京判官
居二年子瞻以詩得罪轍從坐謫監筠州鹽酒稅五年
不得調平生好讀詩春秋病先儒多失其旨欲更為之
傳老子書與佛法大類而世不知亦欲為之注司馬遷
作史記記五帝三代不務推本詩書春秋而以世俗雜
說亂之記戰國事多斷缺不完欲更為古史功未及䆒
移知歙績溪始至而奉神宗遺制居半年除秘書省校
書郎明年至京師除右司諫宣仁后臨朝用司馬君實
<pb:KR4d0082_WYG_062-6b>
呂晦叔等欲革弊事舊相蔡確韓縝樞密使章惇皆在
位窺伺得失中外憂之轍言曰先帝臨御僅二十年厲
精政事變更法度將以力致太平追復三代是以擢任
臣庶多自小臣致位公相用人之速近世無與比者䆒
觀聖意本欲求賢自助以利安生民為社稷長久之計
豈欲使左右大臣媮合茍容出入唯唯危而不持顛而
不扶竊取利祿以養妻子而巳哉然自法行以來民力
凋弊海内愁怨先帝晚年寢疾彌留照知前事之失親
<pb:KR4d0082_WYG_062-7a>
發德音將洗心自新以合天意而此志不遂奄棄萬國
天下聞之知前日弊事皆先帝之所欲改思慕聖德繼
之以泣是以皇帝踐祚聖母臨政奉承遺旨罷導洛廢
市易損靑苗止助役寛保甲免買馬放修城池之役復
茶鹽鐡之舊黜吳居厚呂孝廉宋用臣賈靑王子京張
誠一呂嘉問蹇周輔等命令所至細民鼓舞相賀臣愚
不知朝廷以為凡此誰之罪也上則大臣蔽塞聰明逢
君之惡下則小臣貪冐榮利奔競無恥二者均皆有罪
<pb:KR4d0082_WYG_062-7b>
則大臣以任重責重小臣以任輕責輕雖三尺童子所
共知也今朝廷旣巳罷黜小臣至於大臣則因而任之
將復使燮和陰陽陶冶民物臣竊惑矣竊惟朝廷之意
將以體貌大臣待其愧恥自去以全國體今確等自山
陵以後猶偃然在職不肯引咎辭位以謝天下謹案確
等受恩最深任事最久據位最尊獲罪最重而有靦面
目曾不知愧確等誠以昔之所行為是耶則今日安得
不爭以昔之所行為非耶則昔日安得不言窮究其心
<pb:KR4d0082_WYG_062-8a>
所以安而不去者蓋以為是皆先帝所為而非吾過也
夫為大臣忘君徇已不以身任罪戾而歸咎先帝不忠
不孝寧有過此臣竊不忍千載之後書之簡策大臣旣
自處無過之地則先帝獨被惡名此臣所以痛心疾首
當食不飽至於涕泗之横流也陛下何不正其罪名上
以為先帝分謗下以慰臣子之意今獨以法繩治小臣
而置確等大則無以顯揚聖考之遺意小則無以安反
側之心故臣竊謂大臣誠退則小臣非建議造事之人
<pb:KR4d0082_WYG_062-8b>
可一切不治使得革面從君竭力自効以洗前惡伏乞
出臣此章宣示確等使自處進退之分臣雖萬死不恨
也三人竟皆逐去然卒不以其前後反覆歸咎先帝罪
之世以為恨呂惠卿始諂事介甫倡行虐政以害天下
其後勢鈞力抗則傾陷介甫甚於仇讐世尤惡之時惠
卿自知罪大乞宮觀自便不預貶竄轍具疏其姦請加
深譴乃以散官安置建州天下韙之司馬君實旣以清
德雅望專任朝政然其為人不達吏事知雇役之害欲
<pb:KR4d0082_WYG_062-9a>
復行差役不知差雇之弊其實相半講之未詳而欲一
旦復之民始聞而喜徐而疑懼君實不信也王介甫以
其私說為詩書新義以考試天下士學者病之君實改
為新格而勢亦難行方議未定轍言自罷差役至今僅
二十年吏民皆未習慣况役法關涉衆事根牙盤錯行
之徐緩乃得審詳若不窮究首尾忽遽便行恐旣行之
後别生諸弊今州縣役錢例有積年寛剩大約足支數
年若且依舊雇役盡今年而止催督有司審議差役趂
<pb:KR4d0082_WYG_062-9b>
今冬成法來年役事鄕戶但使旣行之後無復人言則
進退皆便又言進士來年秋試日月無幾而議不時決
傳聞四方不免惶惑詩賦雖號小技而比次聲律用功
不淺至於治經誦讀講解尤不可輕易要之來年皆未
可施行欲乞先降指揮來年科塲一切如舊惟經義兼
取注疏及諸家議論或出已見不專用王氏學仍罷律
義令天下舉人知有定論一意為學以待選試然後徐
議元祐五年以後科舉格式未為晚也衆皆以為便而
<pb:KR4d0082_WYG_062-10a>
君實始不悅矣是歲上將親饗明堂轍言曰三代常祀
一歲九祭天再祭地皆天子親之故於其祭也或祭昊
天或祭五天或獨祭一天或祭皇地祇或祭神州地祇
要於一歲而親祀必遍降及近世歲之常祀皆有司攝
事三歲而後一親祀親祀之疏數古今之變相遠如此
然則其禮之不同蓋亦其勢然也謹按國家舊典冬至
圜丘必兼饗天地從祀百神若其有故不祀圜丘别行
他禮或大雩於南郊或大饗於明堂或㳟謝於大慶皆
<pb:KR4d0082_WYG_062-10b>
用圜丘禮樂神位其意以為皇帝不可以三年而不親
祀天地百神故也臣竊見皇祐明堂遵用此法最為得
禮自皇祐以後凡祀明堂或用鄭氏說獨祀五天帝或
用王氏說獨祀昊天上帝雖於古學各有援據而考之
國朝之舊則為失當蓋儒者泥古而不知今以天子毎
歲遍祀之儀而議皇帝三年親祀之禮是以若此其疏
也今者皇帝陛下對越天命逾年即位將以九月有事
於明堂義當並見天地遍禮百神躬薦誠心以格靈貺
<pb:KR4d0082_WYG_062-11a>
臣恐有司不達禮意以古非今執王鄭偏說以亂本朝
大典夫禮沿人情人情所安天意必順今皇帝陛下始
親祀事而天地百神無不咸秩豈不俯合人情仰符天
意臣愚欲乞明詔禮官今秋明堂用皇祐明堂典禮庶
幾精誠陟降溥及上下時大臣多牽於舊學不達時變
奏入不報然轍以為周禮一歲遍祭天地皆人主親行
故郊丘有南北禮樂有同異自漢唐以來禮文日盛費
用日廣事與古異故一歲遍祀不可復行唐明皇天寶
<pb:KR4d0082_WYG_062-11b>
初始定三歲一親郊於致齋之日先享太淸宮次享太
廟然後合祭天地從祀百神所以然者蓋謂三年一次
大禮若又不遍則於人情有所不安至於遍祭之禮巳
自差官攝事未嘗少廢此近世變禮非復三代之舊而
議者欲以三代遺文參亂其間失之遠矣至七年上將
親郊轍備位政府乃與諸公共伸前議合祭天地識者
以為當初神宗以夏國内亂用兵攻討於熙河路增置
蘭州於延安路增置安疆米脂等五寨至此夏國雖屢
<pb:KR4d0082_WYG_062-12a>
遣使而未修職貢二年夏始來賀登極使還未出境又
遣使入界朝廷知其有請地之意然大臣議棄守未決
轍言曰頃者西人雖至而疆塲之事初不自言度其狡
心蓋知朝廷厭兵確然不請欲使此議發自朝廷得以
為重朝廷深覺其意忍而不予情得勢窮始來請命今
若又不許使其來使徒手而歸一失此機必為後悔彼
若㸃集兵馬屯聚境上許之則畏兵而予不復為恩不
予則邊釁一開禍難無巳間不容髪正在此時不可失
<pb:KR4d0082_WYG_062-12b>
也今議者不深究利害妄立堅守之議茍避棄地之名
不度民力不為國計其意止欲私已自便非社稷之計
也臣又聞議者或謂棄守皆不免用兵棄則用兵必遲
守則用兵必速遲速之間利害不遠若遂以地予之恐
非得計臣聞聖人應變之機正在遲速之際但使事變
稍緩則吾得筭巳多昔漢文景之世吳王濞内懐不軌
稱病不朝積財養兵謀亂天下文帝專務含養置而不
問加賜几杖恩禮日隆濞雖包藏禍心而仁澤浸漬終
<pb:KR4d0082_WYG_062-13a>
不能發及景帝用晁錯之謀欲因其有罪削其郡縣以
為削之亦反不削亦反削之則反疾而禍小不削則反
遲而禍大削書一下七國盡反至使景帝發天下兵遣
三十六將僅而破之議者若不計利害之淺深較禍福
之輕重則文帝隱忍不決近於柔仁景帝剛斷必行近
於强毅然而如文帝之計禍發旣遲可以徐為備禦稍
經歲月變故自生以漸制之勢無不可如景帝之計禍
發旣速未及旋踵巳至交兵鋒刃旣接勝負難保社稷
<pb:KR4d0082_WYG_062-13b>
之命決於一日雖食晁錯之肉何益於事今者欲棄之
策與文帝同而欲守之計與景帝類臣乞宣喻執政欲
棄者理直而禍緩欲守者理曲而禍速曲直遲速孰為
利害况今日之事主上妙年母后聽斷將帥吏士恩情
未接兵交之日誰使效命若其羽書沓至勝負紛然臨
機決斷誰任其責惟乞聖心以此反覆思慮早賜裁斷
無使西戎别致猖狂棄守之議皆不得其便於是朝廷
許還五寨夏人遂服轍尋遷起居郎為中書舍人時朝
<pb:KR4d0082_WYG_062-14a>
廷起文潞公於旣老以太師平章軍國重事初元豐中
河決大吳先帝知故道不可復還因導之北流水性巳
順惟河道未深隄防未立歲有決溢之患本非深害也
至此諸公皆未究悉河事而潞公欲以河為重事中書
侍郎呂微仲樞宻副使安厚卿從而和之始謂河西北
流入泊淀久必淤淺異日或從北界入海則河朔無以
禦狄故三人力主回河之計諸公莫能奪呂晦叔時為
中書相轍間見問曰公自視智勇孰與先帝勢力隆重
<pb:KR4d0082_WYG_062-14b>
能鼓舞天下孰與先帝晦叔驚曰君何言歟對曰河決
而北自先帝不能回而諸公欲回之是自謂智勇勢力
過先帝也且河決自元豐導之北流亦自元豐是非得
失今日無所預諸公不因其舊而修其未完乃欲取而
回之其為力也難而其為責也重矣晦叔唯唯曰當與
諸公籌之旣而回河之議紛紛而起晦叔亦以病没轍
遷戶部侍郎嘗因轉對言曰財賦之原出於四方而委
於中都故善為國者藏之於民其次藏之州郡州郡有
<pb:KR4d0082_WYG_062-15a>
餘則轉運司常足轉運司旣足則戶部不困唐制天下
賦税其一上供其一送使其一留州比之於今上供之
數可謂少矣然毎有緩急王命一出舟車相銜大事以
濟祖宗以來法制雖殊而諸道蓄藏之計猶極豐厚是
以斂㪚及時縱捨由已利柄所在所為必成自熙寧以
來言利之臣不知本末之術欲求富國而先困轉運司
轉運司旣困則上供不繼上供不繼而戶部亦憊矣兩
司旣困故内帑别藏雖積如丘山而委為朽壤無益於
<pb:KR4d0082_WYG_062-15b>
筭故臣願舉近歲朝廷無名封樁之物歸之轉運司蓋
禁軍闕額與差出衣粮清汴水脚與外江綱船之類一
經擘畫例皆封樁夫闕額禁軍尋當以例物招置而出
軍衣粮罷此給彼初無封樁之理至於清汴水脚雖減
於舊而洛口費用實倍於前外江綱船雖不打造而雇
船運粮其費特甚重復刻剥何以能堪故臣謂諸如此
比當一切罷去况祖宗故事未嘗有此但有司固執近
事不肯除去惟陛下斷而與之則轉運司利柄稍復而
<pb:KR4d0082_WYG_062-16a>
戶部亦有賴矣朝廷重違近制卒不能改尋又言臣謹
以祖宗故事考今日本部所行體例不同利害相逺恐
合隨事措置以塞弊原謹昧死具三弊以聞其一曰分
河渠案以為都水監其二曰分胄案以為軍器監其三
曰分修造案以為將作監三監皆𨽻工部則本部所專
其餘無幾出納損益制在他司頃者司馬光秉政知其
為害嘗使本部收攬諸司利權當時所收不得其要至
今三案猶為他司所擅深可惜也祖宗參酌古今之宜
<pb:KR4d0082_WYG_062-16b>
建立三司所領天下事幾至大半權任之重非他司比
推原其意非以私三司也事權分則財利散雖欲求富
其道無由蓋國之有財猶人之有飲食飮食之道當使
口司出納而腹制多寡然後分布氣血以養百骸耳目
賴之以為明手足賴之以為力若不專任口腹而使手
足耳目得分治之則雖欲求一飽不可得矣而况於安
且壽乎今戶部之在朝廷猶口腹也而使他司分治其
事何以異此自數十年以來羣臣不明祖宗之意毎因
<pb:KR4d0082_WYG_062-17a>
一事不舉輒以三司舊職分建他司利權一分用財無
藝他司以辦事為效則不䘏財之有無戶部以給財為
功則不問事之當否彼此各營一職其勢不復相知雖
使戶部得才智之臣終亦無益能否同病府庫卒空今
不早救後患必甚昔嘉祐中京師頻歲大水大臣始取
河渠案置都水監置監以來比之舊案所補何事而大
不便者河北有外監丞侵奪轉運司職事轉運司之領
河事也郡之諸埽埽之吏兵儲蓄無事則分有事則合
<pb:KR4d0082_WYG_062-17b>
水之所向諸埽趨之吏兵得以併功儲蓄得以併用故
事作之日無暴斂傷財之惠事定之後徐補其闕兩無
所妨自有監丞據法責成緩急之際諸埽不相為用而
轉運司不勝其弊矣此工部都水監為戶部之害一也
先帝一新官制並建六曹隨曹付事故三司故事多𨽻
工曹名雖近正而實非利昔胄案所掌今内為軍器監
而止𨽻工部外為都作院而止𨽻提刑司欲有興作戶
部不得與議訪聞河北道近歲為羊渾脫動以千計渾
<pb:KR4d0082_WYG_062-18a>
脫之用必軍行之水過渡無船然後須之而其為物稍
經歲月必至蠧敗朝廷無出兵之計而有司營職不顧
利害至使公私應副虧財害物若專在轉運司必不至
此此工部都作院為戸部之害二也昔修造案掌百工
之事事有緩急物有利害皆得專之今工部以辦職為
事則緩急利害誰當議之朝廷近以箔塲竹箔積久損
爛創令出賣上下皆以為當指揮未幾復以諸處營造
歲有科制遂令般運堆積以破出賣之計臣不知將作
<pb:KR4d0082_WYG_062-18b>
見工幾何一歲所用幾何取此積彼未用之間有無損
敗而遂為此計本部雖知不便而以工部之事不敢復
言此工部將作監為戶部之害三也凡事之類此者多
矣臣不能遍舉也故願明詔有司罷外水監丞舉河北
河事及諸路都作院皆歸轉運司至於都水軍器將作
監皆兼𨽻戸部使定其事之可否裁其費之多少而工
部任其功之良苦程其作之遲速茍可否多少在戸部
則傷財害民戶部無所逃其責矣茍良苦遲速在工部
<pb:KR4d0082_WYG_062-19a>
則敗事乏用工部無所辭其譴矣利出於一而後天下
貧富可責之戶部矣朝廷以為然從之惟都水監仍舊
轍自為中書舍人與范子功劉貢父同詳定六曹條例
子功領吏部元豐所定吏額主者茍悦羣吏比舊額幾
數倍朝廷患之命量事裁減巳再上再却矣子功奉使
轍兼領其事吏有白中孚者進曰吏額不難定也昔之
流内銓今侍郎左選也事之煩劇莫過此矣昔銓吏止
十數而今左選吏至數十事不加舊而用吏至數倍何
<pb:KR4d0082_WYG_062-19b>
也昔無重法重祿吏通賕賂則不欲人多以分所得今
行重法給重祿賕賂比舊為少則不忌人多而幸於少
事此吏額多少之大情也舊法日生事以難易分七等
重者至一分輕者至一釐以下積若干分而為一人今
若取逐司兩月事定其分數則吏額多少之限無所逃
矣轍以其言遍問屬官皆莫應獨李之儀對曰是誠可
為也即與之儀議之曰此羣吏身計所係也若以分數
為人數必大有所損將大致紛訴雖朝廷亦將不能守
<pb:KR4d0082_WYG_062-20a>
乃具以白宰執請據實立額竢吏之年滿轉出或事故
死亡者勿補及額而止不過十年羡額當盡功雖稍緩
而見吏知非身患不復怨矣諸公以為然遂申尚書省
取諸司兩月生事諸司吏皆疑懼莫肯供再申乞榜諸
司使知所立額竢他日見闕不補非法行之日即有減
損也榜出文字即具至是成書以申三省左僕射呂微
仲大喜欲攘以為已功以問三省吏皆莫曉有諸司吏
任永壽者頗知其意微仲悦之於尚書省創吏額房使
<pb:KR4d0082_WYG_062-20b>
永壽與三省吏數人典之小人無逺慮而急於功利即
背前約以立額日裁損吏員復以好惡改易諸吏局次
(凡近下吏人惡為上名所壓者即為撥出上名於他司/閑慢司分欲入要地者即自寺監撥入省曹之類是也)
凡奏上行下皆微仲專之不復經三省法出中外洶洶
微仲旣為御史所攻永壽亦以恣橫贓汙以徒罪刺配
久之微仲知衆不伏乃使左右司再加詳定畧依本議
行下時子瞻自翰林學士出知餘杭朝廷即命轍代為
學士尋又兼權吏部尚書未幾奉使契丹彼以其侍讀
<pb:KR4d0082_WYG_062-21a>
學士王師儒館伴師儒稍讀書能道先君及子瞻所為
文曰恨未見公全集然亦旣誦服伏苓賦等部中類相
愛敬者
　
　
　
　
　
<pb:KR4d0082_WYG_062-21b>
　
　
　
　
　
　
　
　欒城後集巻十二

<pb:KR4d0082_WYG_063-1a>
欽定四庫全書
　欒城後集巻十三
　　　　　　　　　　　　　宋　蘇轍　撰
　　潁濱遺老傳下¶
還朝為御史中丞命由中出宰相以下多不悅所薦¶御
史率以近格不用自元祐初革新庶政至是五年¶矣一
時人心已定惟元豐舊黨分布中外多起邪說¶以搖撼
在位呂微仲與中書侍郎劉莘老二人尤畏¶之皆持兩
<pb:KR4d0082_WYG_063-1b>
端為自全計遂建言欲引用其黨以平舊¶怨謂之調停
宣仁后疑不決轍於延和面論其非退¶復再以劄子論
之其一曰臣近面論君子小人不可¶並處朝廷竊觀聖
意似不以臣言為非者然天威咫<md:KR4d0082_SBCK_013-1b>¶尺言詞迫遽有所不
盡退伏思念若使邪正並進皆¶得預聞國事此治亂之
幾而朝廷所以安危者也臣¶誤䝉聖恩典司邦憲臣而
不言誰當救其失者謹復¶稽之古今考之聖賢之格言
莫不謂親近君子斥逺¶小人則人主尊榮國家安樂疏
<pb:KR4d0082_WYG_063-2a>
外君子進任小人則¶人主憂辱國家危殆此理之必然
非一人之私言也¶其於周易所論尤詳皆以君子在内
小人在外為天¶地之常理小人在内君子在外為陰陽
之逆節故一¶陽在下其卦為復二陽在下其卦為臨陽
雖未盛而¶居中得地聖人知其有可進之道一陰在下
其卦為<md:KR4d0082_SBCK_013-2a>¶姤二陰在下其卦為遯陰雖未壯而聖人知其
有可¶畏之漸若夫居天地之正得陰陽之和者惟㤗而
已¶泰之為象三陽在内三陰在外君子旣得其位可以
<pb:KR4d0082_WYG_063-2b>
有為小人奠居於外安而無怨故聖人名之曰泰泰¶之
言安也言惟此可以久安也方泰之時若君子能¶保其
位外安小人使無失其所則天下之安未有艾¶也惟恐
君子得位因勢凌暴小人使之在外而不安¶則勢將必
至於反覆故泰之九三曰無平不陂無往¶不復竊惟聖
人之戒深切詳盡所以誨人者至矣獨¶未聞以小人在
外憂其不悦而引之於内以自遺患<md:KR4d0082_SBCK_013-2b>¶者也故臣前所上
劄子亦以謂小人雖決不可任以¶腹心至於牧守四方
<pb:KR4d0082_WYG_063-3a>
奔走庶務各隨所長無所偏廢¶寵祿恩賜彼此如一無
一可指如此而巳若遂引而¶寘之於内是猶畏盜賊之
欲得財而導之於寢室知¶虎豹之欲食肉而開之以坰
牧天下無此理也且君¶子小人勢同氷炭同處必爭一
爭之後小人必勝君¶子必敗何者小人貪利忍恥擊之
難去君子潔身重¶義知道之不行必先引退故古語曰
一薰一蕕十年¶尚猶有臭蓋謂此矣先帝以聰明聖智
之資疾頽靡¶之俗將以綱紀四方追跡三代今觀其設
<pb:KR4d0082_WYG_063-3b>
意本非漢<md:KR4d0082_SBCK_013-3a>¶唐之君所能髣髴也而一時臣佐不能將順
聖德造¶作諸法率皆民所不悅及二聖臨御因民所願
取而¶更之上下忻慰當此之際先朝用事之臣皆布列
於¶朝自知上逆天意下失民心徬徨踧踖若無所措朝¶
廷雖不加斥逐其勢亦自不能復留矣尚賴二聖慈¶仁
不加譴責而宥之於外蓋巳厚矣今者政令巳孚¶事勢
大定而議者惑於浮說乃欲招而納之與之共¶事欲以
此調停其黨臣謂此人若返豈肯徒然而巳¶哉必將戕
<pb:KR4d0082_WYG_063-4a>
害正人漸復舊事以快私忿人臣被禍蓋¶不足言臣所
惜者祖宗朝廷也蓋自熙寧以來小人<md:KR4d0082_SBCK_013-3b>¶執柄二十年矣
建立黨與布滿中外一旦失勢晞覬¶者多是以創造語
言動搖貴近脇之以禍誘之以利¶何所不至臣雖未聞
其言而槩可料矣聞者若又不¶加審察遽以為然豈不
過甚矣哉臣聞管仲治齊奪¶伯氏駢邑三百飯蔬食没
齒無怨言諸葛亮治蜀廢¶廖立李嚴為民徙之邊逺久
而不召及亮死二人皆¶垂泣思亮夫駢立嚴三人者皆
<pb:KR4d0082_WYG_063-4b>
齊蜀之貴臣也管葛¶之所以能戮其貴臣而使之無怨
者非有他也賞罸¶必公舉措必當國人皆知所與之非
私而所奪之非¶怨故雖仇讐莫不歸心耳今臣竊觀朝
廷用捨施設<md:KR4d0082_SBCK_013-4a>¶之間其不合人心者尚不為少彼旣中懐
不悦則其¶不服固宜今乃直欲招而納之以平其隙臣
未見其¶可也詩曰無競維人四方其訓之陛下誠以異
同反¶覆為憂惟當久任才性忠良識慮明審之士但得
四¶五人常在要地雖未及臯陶伊尹而不仁之人知自
<pb:KR4d0082_WYG_063-5a>
逺矣惟陛下斷自聖心不為流言所惑毋使小人一¶進
後有噬臍之悔則天下幸甚臣旣待罪執法若見¶用人
之失理無不言言之不從理不徒止如此則異¶同之迹
益復著明不若陛下早發英斷使彼此泯然無¶迹可見
之為善也奏入宣仁后命宰執於廉前讀之<md:KR4d0082_SBCK_013-4b>¶仍諭之曰
蘇轍疑吾君臣遂兼用邪正耶其言極中理¶諸公相從
和之自此參用邪正之説衰矣轍復奏曰¶聖人之德莫
如至誠至誠之功存於不息有能推至¶誠之心而加之
<pb:KR4d0082_WYG_063-5b>
以不息之久則天地可動金石可移¶况於斯人誰則不
服臣伏見太皇太后陛下皇帝陛¶下隨時弛張改革弊
事因民所惡屏去小人天下本¶無異心羣黨自作浮議
近者德音一發衆心渙然正¶直有依人知所嚮惟二聖
不移此意則天下誰敢不¶然衛多君子而亂不生漢用
汲黯而叛者寢茍存至¶誠不息之意自是太平可久之
功此實社稷之福天<md:KR4d0082_SBCK_013-5a>¶下之幸也然臣以謂昔所柄任其
徒實繁布列中外¶豈免窺伺若朝廷施設必當則此輩
<pb:KR4d0082_WYG_063-6a>
覬望自消昔田¶蚡為相所為貪鄙則竇嬰灌夫睥睨宮
禁諸葛亮治¶蜀行法廉平則廖立李嚴雖流徙邊逺終
身無怨此¶則保國寧人之要術自古聖賢之所共由者
也臣竊¶觀方今天下雖未大治而祖宗綱紀具在州郡
民物¶粗安若大臣正巳平心無生事要功之意因弊修
法¶為安民靖國之術則人心自定雖有異黨誰不歸心¶
向者異同反覆之心蓋亦不足慮矣但患朝廷舉事¶類
不審詳曩者黃河北流正得水性而水官穿鑿欲<md:KR4d0082_SBCK_013-5b>¶導之
<pb:KR4d0082_WYG_063-6b>
使東移下就高汩五行之理及陛下遣官按視¶知不可
為猶或固執不從經今累歲回河雖罷減水¶尚存遂使
河朔生靈財力俱困今者西夏靑唐外皆¶臣順朝廷招
來之厚惟恐失之而熙河將吏創築二¶堡以侵其膏腴
議納醇忠以奪其節鉞功未可覬爭¶巳先形朝廷雖知
其非終不明白處置若遂養成邊¶釁關陜豈復安居如
此二事則臣所謂宜正已平心¶無生事要功之意者也
昔嘉祐以前鄕差衙前民間¶常有破産之患熙寧以後
<pb:KR4d0082_WYG_063-7a>
出賣坊塲以雇衙前民間¶不復知有衙前之苦及元祐
之初務於復舊一例復<md:KR4d0082_SBCK_013-6a>¶差官收坊塲之錢民出衙前之
費四方驚顧衆議沸¶騰尋知不可旋又復雇雇法有所
未盡但當隨事修¶完而去年之秋復行差法雖存雇法
先許得差州縣¶官吏利在起動人戶以差為便差法一
行即時差足¶雇法雖在誰復肯行臣頃奉使契丹河北
官吏皆為¶臣言豈朝廷欲將賣坊塲錢别作支費耶不
然何故¶惜此錢而不用竭民力以供官此聲四馳為損
<pb:KR4d0082_WYG_063-7b>
非細¶又熙寧雇役之法三等人戶並出役錢上戶以家
産¶高强岀錢無藝下戶昔不充役亦遣出錢故此二等¶
人戶不免咨怨至於中等昔旣巳自差役今又出錢<md:KR4d0082_SBCK_013-6b>¶不
多雇法之行最為其便及元祐罷行雇法上下二¶等忻
躍可知惟是中等則反為害臣請且借畿内為¶比則其
餘可知矣畿縣中等之家例出役錢三貫若¶經十年為
錢三十貫而巳今差法旣行諸縣手力最¶為輕役農民
在官日使百錢最為輕費然一歲之中¶巳為三十六貫二
<pb:KR4d0082_WYG_063-8a>
年役滿為費七十餘貫罷役而歸¶寛鄕得閑三年狹鄕
不及一歲以此較之則差役五¶年之費倍於雇役十年
賦役所出多在中等如此安¶得民間不以今法為害而
熙寧為利乎然朝廷之法¶官戶等六色役錢只得支雇
役人不及三年處州役<md:KR4d0082_SBCK_013-7a>¶而不及縣役寛剩役錢只得通
融鄰路鄰州而不及¶鄰縣人戶願出錢雇人充役者只
得自雇而官不為¶雇如此之類條目不便者非一故天
下皆思雇役而¶厭差役今五年矣如此二事則臣所謂
<pb:KR4d0082_WYG_063-8b>
宜因弊修法¶為安民靖國之術者也臣以聞見淺狹不
能盡知當¶今得失然四事不去如臣等輩猶知其非而
况於心¶懐異同志在反覆幸國之失自以藉口者乎臣
恐如¶此四事彼已黙識於心多造謗議待時而發以搖
撼衆¶聽矣伏乞宣諭宰執事有失當改之勿疑法或未
完¶修之無倦茍民心旣得則異議自消陛下端拱以享<md:KR4d0082_SBCK_013-7b>¶承平大臣逡巡以安富貴海内䝉福上下所同豈不¶休
哉然大臣怙權恥過終莫肯改比轍為執政三省¶又奏
<pb:KR4d0082_WYG_063-9a>
除李淸臣為吏部尚書給事中范祖禹封還詔¶書進呈
不允祖禹執奏如初左正言姚勔亦言不當¶三省復除
蒲宗孟兵部尚書轍謂諸公且候邦直命¶下然後議此
如何皆不應及簾前微仲奏諸部久闕¶尚書見在人皆
資淺未可用又不可闕官須至用前¶執政上有黽俛從
之之意轍奏前日除李清臣給諫¶紛然爭之未定今又
用宗孟恐不便宣仁后曰奈闕¶官何轍曰尚書闕官巳
數年何嘗闕事今日用此二<md:KR4d0082_SBCK_013-8a>¶人正與去年用鄧温伯無
<pb:KR4d0082_WYG_063-9b>
異此三人者非有大惡但¶昔與王珪蔡確輩並進意思
與今日聖政不合見今¶尚書共闕四人若並用似此四
人使互進黨類氣勢¶一合非獨臣等耐何不得亦恐朝
廷難耐何矣且朝¶廷只貴安靜如此用人臺諫安得不
言臣恐自此鬧¶矣宣仁后曰信然不如且靜諸公遂巻
除目持下轍¶又奏臣去年初作中丞首論此事聖意似
以臣言為¶然今未及一年備位於此若遂不言實恐陛
下怪臣¶前後異同上曰然乃退六年春詔除尚書右丞
<pb:KR4d0082_WYG_063-10a>
轍上¶言臣幼與兄軾同受業先臣薄祐早孤凡臣之宦
學<md:KR4d0082_SBCK_013-8b>¶皆兄所成就今臣䝉恩與聞國政而兄適亦召還本¶
除吏部尚書復以臣故改翰林承旨臣之私意尤不¶遑
安况兄軾文學政事皆出臣上臣不敢逺慕古人¶舉不
避親只乞寢臣新命得與兄同備從官竭力圖¶報亦未
必無補也不聽時呂微仲與劉莘老為左右¶相微仲直
而闇莘老曲意事大事皆決於微仲惟¶進退士大夫莘
老陰竊其柄微仲不悟也轍居其間¶迹危甚莘老昔為
<pb:KR4d0082_WYG_063-10b>
中司臺中舊僚多為之用前後非¶意見攻宣仁后覺之
莘老旣以罪去微仲知轍無他¶有相安之意然其為人
則如故天下事卒不能大有<md:KR4d0082_SBCK_013-9a>¶所正至今愧之蓋是時所
爭議大者有二其一西邊¶事其二黃河事初夏人來賀
登極相繼求和且議地¶界朝廷許之本約地界已定然
後付以歲賜久之議¶不決明年人多保忠以兵襲涇原
殺掠弓箭手數千¶人而去朝廷隱忍不問即遣使往賜
策命夏人受禮¶倨慢以地界為詞不復入謝且再犯涇
<pb:KR4d0082_WYG_063-11a>
源四年乃復¶來賀坤成且議地界朝廷急於招納疆議
未定先以¶歲賜予之尋覺不便乃於疆事多方侵求不
守定約¶而熙河將佐范育种誼等又皆約侵築質孤勝
如二¶堡夏人隨即平盪育等又欲以兵納趙醇忠又擅
招<md:KR4d0082_SBCK_013-9b>¶蕃部十餘人朝廷却而不受西邊騷然轍力言其非¶
乞罷育誼更擇老將以守熙河宣仁后深以為是而¶大
臣主之轍面奏此輩皆大臣親舊不忍壊其資任¶雖其
同列亦不敢異議陛下獨不見黃河事乎當時¶德音宣
<pb:KR4d0082_WYG_063-11b>
諭至深至切然非大臣意至今不了人君與¶人臣事體
不同人臣雖明見是非而力所不加須至¶且止人主於
事不知則已知而不得行則事權去矣¶臣今此言蓋欲
陛下收攬威柄以正君臣之分而已¶若專聽其所為不
以漸制之及其太甚必加之罪只¶如韓維專恣太甚范
純仁阿私太甚皆不免逐去事<md:KR4d0082_SBCK_013-10a>¶至如此豈朝廷美事故
臣之意蓋欲保全大臣非欲¶害之也宣仁后極以為然
而不能用六年六月熙河¶奏夏人十萬騎壓通逺軍境
<pb:KR4d0082_WYG_063-12a>
上挑掘所爭崖巉殺人¶三日而退乞因其退軍未能復
出急移近裏堡寨於¶界上修築乘利而往不須復守誠
信諸公㑹議都堂¶轍謂微仲今欲議此事當先定議欲
用兵耶不用兵¶耶微仲曰如合用兵亦不得不用轍曰
凡欲用兵先¶論理之曲直我若不直則兵決不當用朝
廷頃與夏¶人商量地界欲用慶厯舊例以漢蕃見今住
坐處當¶中為界此理最為簡直夏人不從朝廷遂不固
執蓋<md:KR4d0082_SBCK_013-10b>¶朝廷臨事常患先易後難此所謂先易者也旣而
<pb:KR4d0082_WYG_063-12b>
許¶於非所賜城寨依綏州例以二十里為界十里為堡¶
舖十里為草地(非所賜城寨指謂延州塞門義合石/州吳堡蘭州諸城寨通逺軍定西城)¶要
約纔定朝廷又要於兩寨界首相望侵係蕃地一¶抹取
直夏人黽俛見從要約未定朝廷又要蕃界更¶留草地
十里通前三十里夏人亦又見許凡此所謂¶後難者也
今者又欲於定西城與隴諾堡相望一抹¶取直所侵蕃
地凡百數十里隴諾祖宗舊疆豈所謂¶非所賜城寨耶
此則不直致冦之大者也今雖欲不¶顧曲直一面用兵
<pb:KR4d0082_WYG_063-13a>
不知二聖謂何莘老曰持不用兵<md:KR4d0082_SBCK_013-11a>¶之說雖美然事有須
用兵者亦不可固執轍曰相公¶必欲用兵須道理十全
敵人橫來相加勢不得巳然¶後可耳今吾不直如此兵
起之後兵連禍結三五年¶不得休將奈何諸公乃許不
從熙河之計明日面奏¶之轍曰夏人引兵十萬直壓熙
河境上不於他處作¶過專於所爭處殺人掘崖巉此意
可見此非西人之¶非皆朝廷不直之故微仲曰朝廷指
揮亦不至大段¶不直轍曰熙河帥臣輒敢生事奏乞不
<pb:KR4d0082_WYG_063-13b>
守誠信乘夏¶人抽兵之際移築堡寨臣以為方今堡寨
雖或可築¶至秋深馬肥夏人能復引大兵來爭此否諸
人皆言<md:KR4d0082_SBCK_013-11b>¶今已不許之矣轍曰臣欲詰責帥臣耳若不加
詰責¶或再有陳乞諸人皆曰竢其再乞詰責未晚宣仁
后¶曰邊防忌生事早與約束諸人乃聽已而蘭州又以¶
逺探為名深入西界殺十餘人轍曰邊臣貪功生事¶不
足以示威徒足以敗壊疆議理須戒敕不聽旣又¶以防
䕶打草為名殺六七人生擒九人微仲知不便欲¶送還
<pb:KR4d0082_WYG_063-14a>
生口因奏其事轍曰邊臣貪冐小勝不顧大計¶極害事
今送還九人甚善可遂戒敕邊臣微仲不欲¶曰近日延
安將副李儀等深入陷没巳責降一行人¶足以為戒轍
曰李儀深入以敗事被責蘭州深入得<md:KR4d0082_SBCK_013-12a>¶功若不戒敕將
謂朝廷責其敗事而喜其得功也宣¶仁后曰然乃加戒
敕然七年夏人竟大入河東朝廷¶乃議絶歲賜禁和市
使沿邊諸路為淺攻計命熙河¶進築定逺城夏人不能
爭未幾復大入環慶復議使¶熙河進築汝遮中書侍郎
<pb:KR4d0082_WYG_063-14b>
范子功獨不可轍度其意¶昔延安帥臣趙卨范氏姻家
也方議地界以綏州二¶十里為例議出於卨熙河斥其
不可議乆不決而卨¶死故子功持之轍謂之曰綏州舊
例施於延安可耳¶熙河逺者或至七八十里其不從宜
矣方論國事親¶舊得失不宜置胸中也衆皆稱善而子
功悻然不服<md:KR4d0082_SBCK_013-12b>¶㑹西人乞和議遂不成未幾右相蘇子容
以事去位¶子功以同省得罪因遂其請實以汝遮故也
轍自為¶諫官論黃河東流之害及為執法最後論三事
<pb:KR4d0082_WYG_063-15a>
其一¶存東岸清豐口其二存西岸披灘水口其三除去
西¶岸激水鋸牙朝廷以付河北監司惟以鋸牙為不可¶
去轍於殿廬中與微仲論之微仲曰無鋸牙則水不¶東
水不東則北流必有患轍曰然北京百萬生靈歲¶有決
溺之憂何以救之且分水東入故道見今淤合¶者多矣
分水之利亦自不復能久若竢漲水巳過盡¶力修完北
流隄防使足勝漲水之暴然後徹去鋸牙<md:KR4d0082_SBCK_013-13a>¶免北京危急
此實利也莘老曰河北監司不如此言¶奈何轍曰公豈
<pb:KR4d0082_WYG_063-15b>
不知外官多所觀望耶微仲曰河事¶至大難以臆斷轍
曰彼此皆非目見當以公議參之¶耳及至上前二相皆
以分水為便轍具奏前語且曰¶必欲重慎候漲水過故
道増淤即併力修完北隄然¶後徹去鋸牙庶幾可也退
至都堂二相遽批聖語曰¶依都水監所定轍語堂吏適
所奏不然萃老失措微¶仲知不可乃曰明日别議卒改
批不得添展乃巳八¶年正月都水吳安持乞於北流作
軟堰定河流以免¶淤填時微仲在告轍奏曰先帝因河
<pb:KR4d0082_WYG_063-16a>
決大吳導之北<md:KR4d0082_SBCK_013-13b>¶流巳得水性惟隄防未完每歲不免決
溢此本黃河¶常事耳是時北京之南黃河西岸有闞村
樊村等三¶斗門遇河水泛溢即開此三門分水北行於
無人之¶地至北京北合入大河故北京生聚無大危急
自數¶年來大臣創議回河水官王孝先吳安持等即塞
此¶三門貼築西隄又作鋸牙馬頭約水向東直過北京¶
之上故北京連年告急然約水旣久東流遂多於往¶歲
蓋分流有利有害秋水泛漲分入兩流蹔時且免¶決溢
<pb:KR4d0082_WYG_063-16b>
此分水之利也河水重濁緩則生淤旣分為二¶不得不
緩故今日北流淤塞此分水之害也然將來<md:KR4d0082_SBCK_013-14a>¶漲水之後
河¶流<md:KR4d0082_SBCK_013-15a>¶東北蓋未可知臣等昨於都堂問吳¶安持安持亦
言去年河水自東今年安知河水不自¶北宣仁后笑曰
水官尚作此言况他人乎轍又奏曰¶臣今但欲徐觀夏
秋河勢所向水若東流則北流不¶塞自當淤斷水若北
流則北河如舊自可容納似此¶處置安多危少行之無
疑若行嶮徼倖萬一成功如¶水官之意臣不敢從也乞
<pb:KR4d0082_WYG_063-17a>
先令安持等結罪保明河流¶所向及軟堰旣成有無填
塞河道致將來之患然後¶遣使按行具可否利害后復
笑曰若令結罪必謂執政¶脇持之且水官猶不保河之
東北况使者蹔往乎姑<md:KR4d0082_SBCK_013-15b>¶别議之可也二月微仲乃朝轍
具以前語諭之微仲¶口雖不伏而意甚屈曰軟堰且令
具功料申上朝廷¶更行相度轍曰如此終非究竟必欲
且爾亦可八日¶轍方在式假三省得旨批曰依水監所
奏下手日具¶功料取旨轍以非商量本意以劄子論之
<pb:KR4d0082_WYG_063-17b>
微仲即日¶在告十二日轍入對奏曰自去年十一月後
來至今¶百日間耳水官凡四次妄造事端搖撼朝廷第
一次¶安持十一月出行河先期一面措置河事舊法馬
頭¶不得增損臣知安持意在添進馬頭即指揮除兩河¶
門外許一面措置安持姦意旣露第二次乞於東流<md:KR4d0082_SBCK_013-16a>¶外
添進五七掃緷臣知安持意欲因此多進掃緷約令北
流入東即令轉運司同監視不得過所乞緷數安持姦
意復露第三次即乞留河門百五十步臣知安持意在
<pb:KR4d0082_WYG_063-18a>
回河改進馬頭之名為留河門即不計安持計窮第四
次即乞作軟堰凡安持四次擘畫皆回河意耳臣昨巳
令中書工房問水監兩事其一勘㑹北流元祐二年河
門元闊幾里逐年開排直至去年只闊三百二十步有
何緣故其二勘㑹東流河門見闊幾步每年漲水東出
水面南北闊幾里南面有無隄岸北京順水隄不没者
幾尺將來北流若果淤斷漲水東行係合倂北流多少
分數有無包畜不定今兩問猶未答便即施行實太草
<pb:KR4d0082_WYG_063-18b>
草后嗟歎久之深以所言為然二十四日與微仲同進
呈微仲曰蘇轍所議河事今軟堰巳不可作無可施行
轍曰軟堰本自不可作然轍本論吳安持百日之間四
次妄造事端動搖朝聽若令依舊供職病根不去河朔
被害無巳微仲曰水官弄泥弄水别用好人不得所以
且用安持轍曰水官職事不輕奈何以小人主之易曰
開國承家小人勿用未聞小人有可用之地也此後是
非終不能決㑹宣仁晏駕九年正月安持奏乞塞梁村
<pb:KR4d0082_WYG_063-19a>
口縷張包口開清豐口以東雞爪河八日轍以祈糓¶宿
齋三省即令安持與北京留守司相度施行時微¶仲為
山陵使行有日矣轍見之待漏語及河事微仲¶直視曰
此大事不可不慎轍曰誠然公亦宜慎之時¶范堯夫為
右相舊不直東流轍告之曰當與微仲議¶定乃令西去
堯夫曰命巳下奈何轍曰事有理誰敢¶不從議於皇儀
門外再降指揮使都水與本路安撫¶提轉同議可即施
行有異議亟以聞堯夫自外來始¶意轍與微仲比至此
<pb:KR4d0082_WYG_063-19b>
大相信服旣而安撫許沖元乞¶候過漲水因河所向閉
所不行口堯夫奏乞令許將<md:KR4d0082_SBCK_013-16b>¶與吳安持同議一面施行
轍曰河勢難定恐須令諸¶司共議乃得其實上以為然
旣行上特宣喻曰河事¶不小可遣兩制以上二人按行相
度堯夫曰河役巳¶起方議遣官恐稽留役事上曰但使
議論得實雖遲¶一年何損乃遣中書舍人吕希純殿中侍
御史井亮¶采往視之二人歸極以北海為便方施行樞
密簽書¶劉仲馮援舊例乞與河議仲馮本文潞公吳沖
<pb:KR4d0082_WYG_063-20a>
&KR0056;門¶下士也其言紛然呂井之議遂格而轍亦以罪見
逐¶於是河流遂東凡七年而後北流復通微仲之在陵¶
下也堯夫奏乞除執政上即用李邦直為中書侍郎<md:KR4d0082_SBCK_013-17a>¶鄧
聖求為尚書右丞二人久在外不得志遂以元豐¶事激
怒上意邦直尤力舊法母后之家十年一奏門¶客時皇
太妃之兄朱伯材以門客奏徐州富人竇氏¶堯夫無以
裁之一日日中請轍於都堂與邦直議之¶轍曰上始親
政皇太妃閤中事當遍議之車服儀制¶巳付禮部矣皇
<pb:KR4d0082_WYG_063-20b>
太后月費尚書省巳奏乞依太皇太¶后矣皇太妃宜付
戶部議定至於奏薦亦當議有所¶予付吏部可也凡事
付有司必以法裁處朝廷又酌¶其可否而後行於體為
便明日奏之上曰月費竢内¶中批出奏薦皇太后家減
二年皇太妃十年議巳定<md:KR4d0082_SBCK_013-17b>¶邦直獨曰此可為後法今姑
予之可也上從之邦直¶之附㑹類如此㑹廷策進士邦
直撰策題即為邪說¶以扇惑羣聽轍論之曰伏見御試
策題厯詆近歲行¶事有欲復熙寧元豐故事之意臣備
<pb:KR4d0082_WYG_063-21a>
位執政不敢不¶言然臣竊料陛下本無此心其必有人
妄意陛下牽¶於父子之恩不復深究是非逺慮安危故
勸陛下復¶行此事此所謂小人之愛君取快於一時非
忠臣之¶愛君以安社稷為悦者也臣竊觀神宗皇帝以
天縱¶之才行大有為之志其所施設度越前古葢有百
世¶而不可改者也臣請為陛下指陳其畧先帝在位近<md:KR4d0082_SBCK_013-18a>¶二十年而終身不受尊號裁損宗室恩止袒免減朝¶廷
無窮之費出賣坊塲雇募衙前免民間破家之患¶罷黜
<pb:KR4d0082_WYG_063-21b>
諸科誦數之學訓練諸將慵墯之兵置寄祿之¶官復六
曹之舊嚴重祿之法禁交謁之私行淺攻之¶策以制西
戎收六色之錢以寛雜役凡如此類皆先¶帝之睿筭有
利無害而元祐以來上下奉行未嘗失¶墜者也至於其
他事有失當何世無之父作之於前¶子救之於後前後
相濟此則聖人之孝也漢武帝外¶事四夷内興宮室財
用匱竭於是修鹽鐡𣙜酤均輸¶之政民不堪命幾至大
亂昭帝委任霍光罷去煩苛<md:KR4d0082_SBCK_013-18b>¶漢室乃定光武顯宗以察
<pb:KR4d0082_WYG_063-22a>
為明以䜟決事天下恐懼¶人懐不安章帝即位深鑒其
失代之以寛愷弟之政¶後世稱焉及我本朝真宗皇帝
右文偃革號稱太平¶羣臣因其極盛為天書之説及章
獻明肅太后臨御¶攬大臣之議藏書梓宮以泯其迹仁
宗聽政亦絶口¶不言天下至今韙之英宗皇帝自藩邸
入繼大臣過¶計創濮廟之議朝廷為之洶洶者數年及
先帝嗣位¶或請復舉其事寢而不答遂以安静夫以漢
昭章之¶賢與吾仁宗神宗之聖豈其薄於孝敬而輕事
<pb:KR4d0082_WYG_063-22b>
變易¶也哉蓋有不可不以廟社為重故也是以子孫旣
獲<md:KR4d0082_SBCK_013-19a>¶孝敬之實而父祖不失聖明之稱此真明君之所務¶
不可與流俗議也臣不勝區區願陛下反覆臣言慎¶勿
輕事改易若輕變九年巳行之事擢任累歲不用¶之人
人懐私忿而以先帝為詞則大事去矣奏入不¶報再以
劄子面論之上不悦李鄧從而媒蘖之乃以¶本官出知
汝州居數月元豐諸人皆㑹於朝再謫知¶袁州未至降
授朝議大夫分司南京筠州居住居三¶年責授化州别
<pb:KR4d0082_WYG_063-23a>
駕雷州安置未朞年或言方南行兄¶弟相遇中途至雷
賃富民屋以居復移循州今上即¶位大臣猶不悦徙居
永州皇子生復徙岳州巳乃復<md:KR4d0082_SBCK_013-19b>¶舊官提舉鳳翔上清太
平宮有田在潁川乃即居焉¶居二年朝廷易相復降授
朝請大夫罷祠宮凡居筠¶雷循七年居許六年杜門復
理舊學於是詩春秋傳¶老子解古史四書皆成嘗撫巻
而歎自謂得聖賢之¶遺意繕書而藏之顧謂諸子今世
巳矣後有達者必¶有取焉耳家本眉山貧不能歸遂築
<pb:KR4d0082_WYG_063-23b>
室於許先君之¶𦵏在眉山之東昔嘗約祔於其庚雖逺
不忍負也以¶是累諸子矣予居潁川六年歲在丙戌秋
九月閲篋¶中舊書得平生所為惜其久而忘之也乃作
潁濱遺¶老傳凡萬餘言巳而自笑曰此世間得失耳何
足以<md:KR4d0082_SBCK_013-20a>¶語達人哉昔予年四十有二始居高安與一二衲
僧¶游聽其言知萬法皆空惟有此心不生不滅以此居¶
富貴處貧賤二十餘年而心未嘗動然猶未覩夫實¶相
也及讀楞嚴以六求一以一除六至於一六兼忘¶雖踐
<pb:KR4d0082_WYG_063-24a>
諸相皆無所礙乃油然而笑曰此豈實相也哉¶夫一猶
可忘而况遺老傳乎雖取而焚之可也¶
　
　
　
　
　
　
<pb:KR4d0082_WYG_063-24b>
　
　
　
　
　
　
　
　欒城後集巻十三<md:KR4d0082_SBCK_013-20b>¶<md:KR4d0082_SBCK_014-1a>¶
<pb:KR4d0082_WYG_064-1a>
欽定四¶庫全¶¶¶書
　<md:KR4d0082_SBCK_014-1a>¶欒城後集巻十四¶
　　　　　　　　　　　　　宋　蘇轍　撰
　冊文一首
　　大行太皇太后諡冊文(進冊¶文/劄子附)
維元祐某年歲次甲子某月甲子朔某日甲子孝孫¶嗣
皇帝臣某謹再拜稽首言曰臣聞聖人之興黙契天¶運
昔真宗仁宗之際章獻臨御歲周一紀實能協和¶神人
<pb:KR4d0082_WYG_064-1b>
以綏靖國家逮我聖考蚤厭萬國惟末小子未¶堪多難
則亦聖祖母躬受其艱始終九年臣民以寧¶社稷以固
欲報之德未獲其所惟周人以諱事神以¶諡易名明詔
聖德以示後嗣庶幾不忘世以為憲㳟¶惟大行太皇太
后實天生德作合皇祖無私如天溥<md:KR4d0082_SBCK_014-1b>¶愛如地内自宮省
之秘外薄華戎之廣丕冐德澤以¶生以成昔在景德北
戎弗若時則烈武參定大計師¶於澶淵克遂有功南北
㡳定垂九十年民獲養生送¶死功書鼎彜澤加於後及
<pb:KR4d0082_WYG_064-2a>
我仁祖將援宣孝以奠天¶位亦惟慈聖實以從母先識
潛德宜於室家施及朝¶廷元豐之末天地震裂疾方彌
留羣公&KR0056;士拱手相¶視罔知所措而大策中定與天為
謀肆時沖人實主¶神器帷幄旣施號令時敘稽於衆庶
庸一二老政無¶舊新以便民為先人無戚疏以守正為
用故士恥奇¶衺民知嚮方耕田而食遂㡳於今雨暘小
愆責躬菲<md:KR4d0082_SBCK_014-2a>¶食饑饉時告振廩輟漕憂世之心常若不及
人賴其賜¶神享其誠熏然和平無大烖害間修咸平之
<pb:KR4d0082_WYG_064-2b>
政大弛¶逋責中外所釋以千萬計飢寒者得以衣食流
散者得¶以安處歌舞之音流於四方遼人恃和時肆猾
姦一聞¶信義斂然知畏迄無一言之爭夏人恃逺更出
侵擾一¶被恩德屢畔仍屈卒為乞盟之計雖燕處於中
實大¶乂於萬邦究觀設施莫見其眹惟約心以公自二
王¶一主洎乎外家均遇以法無僥倖之求處躬以儉自
飮¶食服器至於宮室取足於用無華靡之飾雖履大位¶
以天下養而歲月之奉子弟之薦猶視長樂之故是以<md:KR4d0082_SBCK_014-2b>¶
<pb:KR4d0082_WYG_064-3a>
貴戚近習相視而愧元臣耋老聞風而歎不言而化¶成
不威而心服自三代漢唐一人而巳若夫先后舊儀¶具
在有司每自抑畏置而弗舉受冊之禮當在文德也¶而
退即於崇政明堂之賀當在集英也而儀止於東闈¶將
成宣光則原廟之設自處於治隆將損任子則族¶人之
恩下比於列辟凡輕於約身而重於違禮推之庶¶政蓋
有不可勝言者矣臣夙遭閔凶未習師保之訓¶提攜閔
閔若農之望歲誘之以詩書之樂滋之以勸¶講之良示
<pb:KR4d0082_WYG_064-3b>
之以聽納之寛導之以決斷之明久而弗¶忘遂以成性
方將率德以自廣致養以盡誠而命之<md:KR4d0082_SBCK_014-3a>¶弗知哀恫邦國
臨朝惘然未知攸濟易月之制旣弗¶敢違因山之期兹
復以告是用博訪於卿士受命於祖¶宗惟德之至不可
以名言而功之隆不可以數舉敢¶因古人一惠之義益
以累朝四謚之法庶以盡子孫¶之誠而慰海内之望謹
遣攝太尉右光祿大夫守尚¶書左僕射兼門下侍郎上
柱國汲郡開國公食邑六¶千三百戶食實封二千戶臣
<pb:KR4d0082_WYG_064-4a>
呂大防奉冊寶上尊諡¶曰宣仁聖烈太皇太后伏惟靈
德在天令名垂世光配¶廟祏賁于太史没而不亡永永
無極於乎哀哉謹言¶
　(附/)進諡冊文劄子
　<md:KR4d0082_SBCK_014-3b>¶臣奉敇差撰大行太皇太后諡冊文並書諡冊諡寶¶
　者臣學以病衰書無師法受命震恐久不成章然念¶
　頃自元祐之初召還諌省漸更侍從復預丞弼前後¶
　八載未嘗一日不在朝廷耳聞號令目覩風化躬侍
<pb:KR4d0082_WYG_064-4b>
　帷幄親承德音其於大行太皇太后聖德休功實稍¶
　究萬一况近者因稟呈諡法復面承聖訓稱道盛美¶
　多昔所未聞雖文詞鄙拙不足以稱陛下追崇聖母¶
　孝思罔極之懐而直紀事實畧無一詞稍涉虛美施¶
　之四方可以無愧其冊文謹先繕寫進呈謹進¶
　詔二首
　　改園陵為山陵手詔<md:KR4d0082_SBCK_014-4a>¶大行太皇太后受遺稱制保佑眇躬勤勞九年阜安¶四
<pb:KR4d0082_WYG_064-5a>
海大德未報奄棄東朝布宣末命中外悲怛永惟¶平日
謙㳟之至意每避先后臨御之常儀逮兹遺言¶止以園
陵為號旣非朕尊崇之本志又失臣下愛戴¶之誠心宜
詔有司易園陵為山陵餘㳟依遺誥¶
　　擬答西夏詔書¶
鴻惟祖宗兼覆中外眷爾西夏號為父子之邦依我¶至
仁世享爵秩之賜雖叛服非一而懐柔有常頃朕¶纘服
之初深示含容之意釋其往事加以新恩而冊¶命之使
<pb:KR4d0082_WYG_064-5b>
方還冦攘之兵巳發將吏憤怒卿士獻言請<md:KR4d0082_SBCK_014-4b>¶興問罪之
師以詰稱亂之故朕念爾在位未久勢不¶自由有臣弗
率衆則何咎遂命戢兵以竢尋亦款塞¶自歸仍念兵禍
以來諸族咸弊是用棄四寨山川之¶廣畀每歲賚予之
豐開懐不疑施德過厚方畫疆而¶㑹議忽掃境以乘虛
再犯誓言專求小利罔念自焚¶之禍屢出無名之師眷
彼遺民皆吾赤子姑敇邊吏¶止為保境之謀亦許兵間
勿拒悔禍之請今觀所奏¶良副本心接刃之殃非從我
<pb:KR4d0082_WYG_064-6a>
始來庭之順豈不爾容¶然尚託詞鄰邦失誠請之意多
求邊壤非款伏之宜¶蓋中國舊疆西蕃故地已有前詔
不係可還况復本<md:KR4d0082_SBCK_014-5a>¶國前後背誕之餘難執向來委曲聽
從之命應今來¶所奏乞除延州塞門寨本非所賜已指
揮鄜延經畧¶司依前後朝旨分畫及通逺軍定西城東
北界見有¶漢蕃兵民住坐去處巳指揮熙河經畧司依
前後朝¶旨與夏國商量分畫可差官前去熙州議定其
餘並¶依所乞仍候畫界了日依舊别進誓表然後常貢
<pb:KR4d0082_WYG_064-6b>
歲¶賜一切復初朕本推誠心坦無疑間雖經反覆猶示¶
寛恩尚恪守於信言庶永綏於蕃服¶
　策題二首
　　擬殿試策題(元祐中/¶准備)
皇帝若曰朕奉承祖宗丕緖上觀三王下覽漢唐考<md:KR4d0082_SBCK_014-5b>¶其
為治之實商周之際其政成於禮樂而以法令輔¶之至
於漢唐其法一出於政刑禮樂雖設而非其所¶以為治
矣是以三代之盛教化明於上習俗成於下¶後世有不
<pb:KR4d0082_WYG_064-7a>
能繼者然其治亂盛衰朕蓋有疑焉自三¶代聖賢之君
没而子孫陵替亦與漢唐無異豈禮樂¶刑政之効遂無
以大相過耶今自祖宗創業積之百¶餘年間律令明具
公卿奉法郡縣循理兵民安業大¶盜不作四夷馴服求
之前世未有治安若此其久也¶其所以度越三代而超
絶漢唐者祖宗何術而臻此哉¶雖然朕夙夜東朝祇服
明訓居安慮危若蹈泉谷永<md:KR4d0082_SBCK_014-6a>¶惟近歲之治雖㪚利施惠
以賙窮困而民日益貧雖¶勤身節用以阜財賦而官日
<pb:KR4d0082_WYG_064-7b>
益匱役民之力將以厚¶其財也而民或告病馭吏以寛
將以責其恥也而吏¶滋不肅河決而西導之使東費不
貲矣而功不就羌¶弱不振招之使來謀旣久矣而約不
定此六者皆今¶日之所當慮也子大夫明於古今其講
之詳矣恃祖¶宗磐石之固而忽今日之患則朕所不敢
因今日之¶安而推求祖宗致治之術則士之所當知也
其悉心¶以陳勿畏勿疑朕將親覽庶幾有補焉¶
朕惟天下之治須才以濟凡吾左右前後之臣皆儒<md:KR4d0082_SBCK_014-6b>¶者
<pb:KR4d0082_WYG_064-8a>
矣毎三歲一舉所取必累數百猶懼草野之中耆¶舊好
學之士有或遺焉而不用者是以親策於廷子¶大夫幼
而習之長而欲行之閱天下之義理多矣凡¶平昔之所
懐而欲效之於上者皆何事乎朕旣不敏¶不明惟取士
之道未得其要今太學之士動以千計¶四選之士員累
數萬而臨事須才或患不足引而進¶之則官冗於上抑
而排之則士壅於下將制厥中其¶道何由子大夫身處
其間而有不知其說者乎蓋唐¶虞稽古建官惟百夏商
<pb:KR4d0082_WYG_064-8b>
官倍亦克用乂今設官之衆¶數倍於古蓋尚有可并省
者矣古語有之省事不如<md:KR4d0082_SBCK_014-7a>¶省官信如斯言則士又何以
處之子大夫其推言本¶統以開釋朕意¶
　
　
　
　
　欒城後集巻十四<md:KR4d0082_SBCK_014-7b>¶<md:KR4d0082_SBCK_015-1a>¶
<pb:KR4d0082_WYG_065-1a>
欽定四庫全¶書
　<md:KR4d0082_SBCK_015-1a>¶欒城後集巻十五¶
　　　　　　　　　　　　　宋　蘇轍　撰
　詔一首
　　擬合祭天地手詔(元祐/中撰)¶
朕惟周禮王者親祀天地歲無不徧故郊丘有南北¶之
辨禮樂有同異之别降及漢唐事與古異禮文寖¶盛費
用增廣旣難躬行以徧饗遂於三歲而親祀事¶非周舊
<pb:KR4d0082_WYG_065-1b>
禮適時變故致齋之日躬見祖考圓丘之饗¶兼禮天地
蓋將因此盛典咸秩百神變禮之得實始¶於此故祖宗
以來常祀從周而親祀用唐神祇顧饗¶中外䝉福百有
餘年矣乃者元豐之中禮官建議將¶舉三代之故而革
近世之宜見上帝於南郊禮皇地<md:KR4d0082_SBCK_015-1b>¶於北壝二祀特舉議
與周合然而饗廟之制尚從變¶禮先帝法古從衆始命
親祠北郊如南郊儀仍具上¶公攝事之禮朕踐祚臨祭
於今八年旣巳再見昊天¶未嘗親奉神媼惟父天母地
<pb:KR4d0082_WYG_065-2a>
不可以獨疏故以人揆¶神凜焉而夕惕博謀多士參訂
輔臣或欲郊祀之歲¶先行方澤而大禮之舉倂在朞年
仲夏之時憂於暑¶雨或欲以夏至之祀施於孟冬而考
之前王初無此¶制併舉大事勢終難行或欲天地二祀
互用三歲而¶祀天廢地情旣未允以卑畧尊禮尤非順
國之大事¶朕何敢專是用存先帝之新儀昭示稽古之
訓循祖<md:KR4d0082_SBCK_015-2a>¶宗之故事一本沿情之實將來南郊合祭天地
並以¶百神從祀皆如熙寧十年以前舊制其元豐六年
<pb:KR4d0082_WYG_065-2b>
親¶祠北郊及上公攝事儀注並令太常寺檢尋元敕如¶
法收藏仍備錄前後文案送國史院及令三省條件¶合
用舊典令禮官詳定儀注聞奏¶
　劄子一首
　　論合祭天地劄子(時巳有旨¶施/行不復上)
臣伏見禮官等同議合祭天地之禮其間有以合祭¶為
非者輒考之禮義參之古今竊謂以合祭為非者¶皆按
禮而未窮義據古而未達今者也何以言之天¶子父事
<pb:KR4d0082_WYG_065-3a>
天母事地自生民以來未有事父而遺母事<md:KR4d0082_SBCK_015-2b>¶天而遺地
者也周人之法王者一歲親祀天者四親¶祀地者二當
其時禮文簡而儀衛少又未有肆赦推¶賞之煩蓋一歲
六祭而不為勞故雖天地别祭而不¶為闕也自漢以來
事與周異故武宣之間巳三歲然¶後一郊間歲然後一
祠后土矣雖禮文殘缺不可復¶詳然三輔故事有合祭
天地之語至平帝元始之初¶合祭之議始見光武因而
行之其後或疏或數或合¶或别皆無常制不足取法惟
<pb:KR4d0082_WYG_065-3b>
唐天寶初始定以三年¶冬至皇帝合祭天地於圓丘祀
前親饗太淸宮及太¶廟於是三年一郊而始祖祖廟天
地百神無不咸秩<md:KR4d0082_SBCK_015-3a>¶變禮之得實始於此本朝一祖五宗
監觀前世議定¶郊祀而以唐制為是因而行之逮今百
有餘年鬼神¶饗德四海䝉福則其効槩可見矣嘗竊原
祖宗之意¶蓋以謂三代舊典時異事異不可復行然而
先王遺¶法則不可廢是以著之通禮每歲使有司攝事
以示¶無忘古初而天子親祀則定從三年凡今三年一
<pb:KR4d0082_WYG_065-4a>
郊¶蓋巳非三代之舊則其合祭天地不用三代之故蓋¶
不當復議矣元豐三年議禮之臣不達此意枉以三¶代
每歲别祭之儀而非本朝三年合祭之禮其說初¶無他
義惟有殆非求神以類之意一句遂於四年有<md:KR4d0082_SBCK_015-3b>¶旨北郊
親祠並依南郊仍修上公攝事之儀六年南¶郊遂罷合
祭而北郊之祀迄今不舉其議始於黃履¶而成於張璪
先帝重違羣臣俛而從之耳伏惟皇帝¶陛下踐祚臨祭
於今八年旣巳再見昊天而未始一¶見皇地事天而遺
<pb:KR4d0082_WYG_065-4b>
地有事父而遺母之嫌推之人情¶神意不逺故中外有
識之士咸願復舉祖宗故事合¶祭天地從以百神以逆
無疆之休以解天下之惑願¶太皇太后皇帝陛下深惟
祖宗因時施宜之意毋徇¶諸儒執禮拘文之説斷自聖
意舉而行之則天下幸¶甚天下幸甚<md:KR4d0082_SBCK_015-4a>¶　敘三首
　　元祐㑹計錄敘(此本有六篇時與人/¶分撰後又不果用)
臣聞漢祖入關蕭何收秦圖籍周知四方盈虛強弱¶之
<pb:KR4d0082_WYG_065-5a>
實漢祖賴之以并天下丙吉為相匈奴嘗入雲中¶代郡
吉使東曹考案邊瑣條其兵食之有無與將吏¶之才否
逡廵進對指揮遂定由此觀之古之人所以¶運籌帷幄
之中制勝千里之外者圖籍之功也蓋事¶之在官必見
於書其始無不具者獨患多而易忘久¶而易滅數十歲
之後人亡而書散其不可考者多矣¶唐李吉甫始簿錄
元和國計并包巨細無所不具國¶朝三司使丁謂等因
之為景德皇祐治平熙寧四書<md:KR4d0082_SBCK_015-4b>¶網羅一時出内之計首
<pb:KR4d0082_WYG_065-5b>
尾八十餘年本末相授有司¶得以居今而知昔參酌同
異因時施宜此前人作書¶之本意也臣以不佞待罪地
官上承元豐之故業親¶覩二聖之新政時事之變易財
賦之登耗可得而言¶也謹按藝祖皇帝創業之始海内
分裂租賦之入不¶能半今世然而宗室尚鮮諸王不過
數人仕者寡少¶自朝廷郡縣皆不能備官士卒精練常
以少克衆用¶此三者故能奮於不足之中而綽然常若
有餘及其¶列國款附琛貢相屬於道府庫充塞創景福
<pb:KR4d0082_WYG_065-6a>
内庫以¶畜金幣為殄虜之策太宗因之克平太原真宗
繼之<md:KR4d0082_SBCK_015-5a>¶懐服契丹二患旣弭天下安樂日登富庶故咸平
景¶德之間號稱太平羣臣稱頌功德不知所以裁之者¶
於是請封泰山祀汾陰禮亳社屬車所至費以鉅萬¶而
上淸昭應集禧景靈之功相繼而起累世之積糜¶耗多
矣其後昭應之災臣下復以營繕為言大臣分¶爭章獻
感悟沛然遂與天下休息仁宗仁聖淸心省¶事以幸天
下然而民物蕃庶未復其舊而夏賊竊發¶邊久無備遂
<pb:KR4d0082_WYG_065-6b>
命益兵以應敵急征以養兵雖間出内¶藏之積以求紓
民而四方騷然民不安其居矣其後¶西戎旣平而已益
之兵遂不復汰加以宗子蕃衍充<md:KR4d0082_SBCK_015-5b>¶牣宮邸官吏冗積員
溢於位財之不贍為日久矣英¶宗嗣位慨然有救弊之
意羣臣竦觀幾見日新之政¶而大業未遂神考嗣世忿
流弊之委積閔財力之傷¶耗覽政之初為強兵富國之
計有司奉承違失本旨¶始為靑苗助役以病農民繼為
市易鹽鐡以困商賈¶利孔百出不專於三司於是經入
<pb:KR4d0082_WYG_065-7a>
竭於上民力絀於¶下繼以南征交趾西討拓跋用兵之
費一日千金雖¶内帑别藏時有以助之而國亦憊矣今
二聖臨御方¶㳟黙無為求民之疾苦而療之令之不便
無不釋去¶民亦少休矣而西夏不賓水旱繼作凡國之
用度大率<md:KR4d0082_SBCK_015-6a>¶多於前世當此之時而不思所以濟之豈不
殆哉臣¶厯觀前世持盈守成艱於創業之君蓋盈之必
溢而¶成之必毁物理之至有不可逃者盈成之間非有
德¶者不安非有法者不久昔秦隋之盛非無法也内建
<pb:KR4d0082_WYG_065-7b>
百官外列郡縣至於漢唐因而行之卒不能改然皆¶二
世而亡何者無德以為安也漢文帝㳟儉寡欲專¶務以
德化民民富而國治後世莫及然身没之後七¶國作難
幾於亂亡晉武帝削平吳蜀任賢使能容受¶直言有明
主之風然而亡不旋踵子弟内叛羌胡外¶亂遂以失國
此二帝者皆無法以為久也今二聖之<md:KR4d0082_SBCK_015-6b>¶治安而靜仁而
恕德積於世秦隋之憂臣無所措心¶矣然而空匱之極
法度不立雖無漢晉强臣敵國之¶患而數年之後國用
<pb:KR4d0082_WYG_065-8a>
曠竭臣恐未可安枕而臥也故¶臣願得終言之凡計㑹
之實取元豐之八年而其為¶别有五一曰收支二曰民
賦三曰課入四曰儲運五¶曰經費五者旣具然後著之
以見在列之以通表而¶天下之大計可以畫地而談也
若夫内藏右曹之積¶與天下封樁之實非昔三司所領
則不入㑹計將著¶之他書以備覽觀焉臣謹敘¶
　　收支敘<md:KR4d0082_SBCK_015-7a>¶古者三年耕必有一年之蓄以三十年之通制國用¶則
<pb:KR4d0082_WYG_065-8b>
九年之蓄可跂而待也今者一歲之入金以兩計¶者四
千三百而其出之不盡者二千七百銀以兩計¶者五萬
七千而其出之多者六萬錢以千計者四千¶八百四十
八萬(除末鹽錢/後得此數)而其出之多者一百八十¶二萬(并言未/破應在)
(及汎支給/賜得此數)紬絹以匹計者一百五十一¶萬而其出之多
者十七萬糓以石計者二千四百四¶十五萬而其出之
不盡者七十四萬草以束計者七¶百九十九萬而其出
之多者八百一十一萬然則一¶歲之入不足以供一歲
<pb:KR4d0082_WYG_065-9a>
之出矣故凡國之經費<md:KR4d0082_SBCK_015-7b>¶折長補短常患不足小有非常
之用有司輒求之朝¶廷待内藏末鹽而後足臣身典大
計以為是婾歲¶月可也數歲之後將有不勝其憂者矣
是以輒嘗推¶原其故方今禁中奉養有度金玉錦繡不
逾其舊宮¶室不修犬馬不玩有司循守法制謹視出入
之節未¶嘗有失也而其幣安在天下久安物盛而用廣
亦理¶之常也顧所以處之如何耳臣請厯舉其數宗室
之¶衆皇祐節度使三人今為九人矣兩使留後一人今
<pb:KR4d0082_WYG_065-9b>
為¶八人矣觀察使一人今為十五人矣防禦使四人今¶
為四十二人矣百官之富景德大夫三十九人(景德為/諸<md:KR4d0082_SBCK_015-8a>¶曹郎)
(中/)今為二百三十人矣朝奉郎以上一百六十五¶人(景/德)
(為員/外郎)今為六百九十五人矣承議郎一百二¶十七人(景/德)
(為博/士)今為三百六十九人矣奉議郎一百¶四十八人(景/德)
(為三/丞)今為四百三十一人矣諸司使二¶十七人今為二
百六十八人矣副使六十三人今為¶一千一百一十一
人矣供奉官一百九十三人今為一千三百¶二十二人
<pb:KR4d0082_WYG_065-10a>
矣侍禁三百一十六人今為二千一百一十¶七人矣三
省之吏六十人今為一百七十二人矣其餘可以¶類推
臣不能遍舉也昔者郎止前行卿有定員今之大夫¶朝
議皆無限法尚書侍郎厯改三曹而今之正議銀靑<md:KR4d0082_SBCK_015-8b>¶合
而為一官秩併增不知其義夫國之財賦非天不生¶非
地不養非民不長取之有法收之有時止於是矣而宗¶
室官吏之衆可以禮法節也祖宗之世士之始有常秩
者¶竢闕則補否則循資而巳不妄授也仁宗末年任子
<pb:KR4d0082_WYG_065-10b>
之¶法自宰相以下無不減損英宗之初三載考績增以¶
四歲神宗之始宗室袒免之外不復推恩袒免之内¶以
試出仕此四事者使今世欲為之將以為逆人心¶違舊
法不可言也而况於行之乎雖然祖宗行之不¶疑當世
亦莫之非何者事勢旣極不變則敗衆人之¶所共知也
今朝廷履至極之勢獨持之而不敢議臣<md:KR4d0082_SBCK_015-9a>¶實疑之誠自
今日而議之因其勢循其理微為之節¶文使見任者無
損而來者有限今雖未見其利要之¶十年之後事有間
<pb:KR4d0082_WYG_065-11a>
矣賈誼言諸侯之變以謂失今不¶治必為痼疾今臣亦
云茍能裁之天下之幸也¶
　　民賦敘¶
古之民政有不可復者三焉自祖宗以來論事者¶嘗以
為言而為政者嘗試其事矣然為之愈詳而民¶愈擾事
之愈力而功愈難其故何哉古者隱兵於農¶無事則耕
有事則戰安平之世無廩給之費征伐之¶際得勤力之
士此儒者之所歎息而言也然而熙寧<md:KR4d0082_SBCK_015-9b>¶之初為保甲之
<pb:KR4d0082_WYG_065-11b>
令民始嫁母贅子斷壊支體以求免¶丁及其旣成子弟
挾縣官之勢以邀其父兄擅弓劒¶之技以暴其鄕黨至
今河朔京東之盜皆保甲之餘¶也其後元豐之中為保
馬之法使民計産養馬畜馬¶者衆馬不可得民至持金
帛買馬於江淮小不中度¶輒斥不用郡縣歲時閱視可
否權在醫駔民不堪命¶民兵之害乃至於此此所謂不
可復者一也周官泉¶府之制凡民之貸者以國服為之
息貸而求息三代¶之政有不然者矣詩曰倬彼甫田歲
<pb:KR4d0082_WYG_065-12a>
取十千我取其¶陳食我農人自古有年而孟子亦云春
省耕而補不<md:KR4d0082_SBCK_015-10a>¶足秋省斂而助不給古蓋有是道矣而未
必有常數¶亦未必有常息也至於熙寧靑苗之法凡主
客戸得¶相保任而貸其息歲取十二出入之際吏緣為
姦請¶納之勞民費自倍凡自官而及私者率取二而得
一¶自私而入公者率輸十而得五錢積於上布帛米粟¶
賤不可售歲暮寒苦吏卒在門民號無告二十年之¶間
民無貧富家産盡耗此所謂不可復者二也古者¶治民
<pb:KR4d0082_WYG_065-12b>
必周知其夫家田畝六畜器械之數未有不知¶其數而
能制其貧富者也未有不能制其貧富而能¶得其心者
也故三代之君開井田畫溝洫謹步畝嚴<md:KR4d0082_SBCK_015-10b>¶版圖因口之
衆寡以授田因田之厚薄以制賦經界¶旣定仁政自成
下及隋唐風流巳逺然其授民田有¶口分永業皆取之
於官其斂民財有租庸調皆計之¶於口其後世亂法壊
變為兩税戸無主客以見居為¶簿人無丁中以貧富為
差田之在民其漸由此貿易¶之際不可復知貧者急於
<pb:KR4d0082_WYG_065-13a>
售田則田多而税少富者¶利於避役則税少而田多僥
倖一興稅役皆弊故丁¶謂之記景德田况之記皇祐皆
以均稅為言矣然嘉¶祐中薛向孫琳始議方田量步畮
審肥瘠以定賦稅¶之入熙寧中呂惠卿復建手實抉私
隱崇告訐以實<md:KR4d0082_SBCK_015-11a>¶貧富之等元豐中李琮追究逃絶均虛
數虐編戶以¶補失陷之稅此三者皆為國斂怨所得不
補所失事¶不旋踵而罷此所謂不可復者三也故臣愚
以謂為¶國者當務實而巳不求其名誠使臣盡力耕田
<pb:KR4d0082_WYG_065-13b>
賦輸¶以養兵終身無復征戍之勞而朝廷招募勇力强¶
狡之民教之戰陣以衛良民二者各得其利亦何所¶不
可哉富民之家取有餘以貸不足雖有倍稱之息¶而子
本之債官不為理償進之日布縷菽粟雞豚狗¶彘百物
皆售州縣晏然處曲直之斷而民自相養蓋¶亦足矣至
於田賦厚薄多寡之異雖小有不齊而安<md:KR4d0082_SBCK_015-11b>¶靜不撓民樂
其業賦以時入所失無幾因其交易而¶質其欺隱繩之
以法亦足以禁其太甚昔宇文融括¶諸道客戶州縣觀
<pb:KR4d0082_WYG_065-14a>
望虛張其數以實戶為客雖得戶¶八十餘萬歲得錢數
百萬而百姓困弊實召天寶之¶亂均稅之害何以異此
凡此三者皆儒者平昔之所¶稱頌以為先王之遺法用
之足以致太平者也然數¶十年以來屢試而屢敗足以
為後世好名者之戒矣¶惟嘉祐以前百役在民衙前大
者主倉庫躬饋運小¶者治燕饗職迎送破家之禍易於
反掌至於州縣役¶人皆貪官暴吏之所誅求仰以為生
者先帝深究<md:KR4d0082_SBCK_015-12a>¶其病鬻坊塲以募衙前均役錢以雇諸役
<pb:KR4d0082_WYG_065-14b>
使民得闔¶門治生而吏不敢苛問有司奉行不得其當
坊塲求¶數倍之價役錢取寛剩之積而民始困躓不堪
其生¶矣今二聖鑒觀前事知其得失之實旣盡去保甲
靑¶苗均税至於役法舉差雇之中惟便民者取之郡縣¶
奉承雖未即能盡而天下之民知天子之愛我矣故¶臣
於民賦之篇備論其得失俾後有考焉¶
　
　欒城後集巻十五<md:KR4d0082_SBCK_015-12b>¶<md:KR4d0082_SBCK_016-1a>¶
<pb:KR4d0082_WYG_066-1a>
欽定四庫全¶¶¶書¶
　<md:KR4d0082_SBCK_016-1a>¶欒城後集巻十六¶
　　　　　　　　　　　　　宋　蘇轍　撰
　劄子十五首
　　兄除翰林承旨乞外任劄四首¶
臣伏見兄軾近除翰林學士承旨兼侍讀以臣備位¶執
政不敢復居要職比雖受命仍奏乞候過坤成上¶壽再
乞外任伏念臣頃䝉誤恩擢居丞轄才微德薄¶常有負
<pb:KR4d0082_WYG_066-1b>
乘致冦之憂但以遭逢聖明恩德深厚未知¶所報不敢
求去今者乃以忝冐之故復致兄軾逡廵¶退避不敢安
職於臣私情莫遑寧處况復兄軾才高¶行備過臣逺甚
不惟衆所共知抑亦聖鑒所亮兼臣¶自䝉擢用今將半
年雖日夜勉勵終無所補若使兄<md:KR4d0082_SBCK_016-1b>¶軾得安處侍從論思
講讀正其所長未必無補於聖¶德也故臣以謂陛下只
可使弟避兄不可使兄避弟¶只可使不肖避賢不可使
賢避不肖區區愚懇竭盡¶於此伏乞聖慈察臣深心除
<pb:KR4d0082_WYG_066-2a>
臣一郡上以全朝廷之¶公道下以伸兄弟之私義臣不
勝至願冐昧自陳取¶進止¶
　貼黃臣自聞兄軾相次到闕即欲上章避¶位意謂恐
　涉援引兄軾之嫌今者竊觀朝¶廷擢用兄軾首冠禁
　林經筵眷遇之意可¶謂至重榮名厚祿亦云極矣雖
　愚無知豈<md:KR4d0082_SBCK_016-2a>¶復更有僥倖無厭之望臣以此不敢復避¶
　小嫌令兄軾不安其職伏乞聖慈體察早¶賜施行¶
　　第二
<pb:KR4d0082_WYG_066-2b>
臣竊以君臣之間譬如父子中有所懐不當不盡臣¶近
以兄軾為臣備位省轄不敢安職援引故事力求¶補外
臣内緣長少之義外量賢愚之分冐瀆聖聰欲¶求一郡
以厭公義今月十二日面被德音以臣與軾¶旣非同官
不須回避臣退而思念聖恩隆厚不以兄¶弟並處要劇
為嫌畧去形迹責之實効臣等雖復捐<md:KR4d0082_SBCK_016-2b>¶軀何以為報然
而兄弟孤逺愚拙寡援前後進用皆¶出聖造臣旣預聞
國政兄復首冠侍從一家寵榮朝¶臣未見其比若不知
<pb:KR4d0082_WYG_066-3a>
退避下則羣言可畏上則陰譴¶可虞旣兄弟未可並退
而臣自知才氣學術皆不如¶兄是以自求引去意欲使
軾稍安於位竭力圖報庶¶幾有補於國而無害於家耳
區區之誠非復矯飾伏¶乞指揮檢㑹前奏早賜施行取
進止¶
　　第三¶
臣沗備執政無補萬一而兄軾自外召還以臣故不¶敢
安處要近力求補外臣比以長少之宜能否之分<md:KR4d0082_SBCK_016-3a>¶再厯
<pb:KR4d0082_WYG_066-3b>
肝膽乞守郡自効以安私義皆面䝉聖訓不允¶所請雖
再三干冐巳不容誅而區區寸誠終不可巳¶特以坤成
在近臣子皆得上千萬歲壽况臣遭逢恩¶寵倍常是以
未敢復有所請欲俟過聖節卽伸前懇¶伏乞聖慈特賜
鑒察取進止¶
　　第四¶
臣伏以臣兄軾近自杭州召還為翰林學士承旨兼侍¶
讀軾以臣備位政府避嫌請外臣亦再上章自陳以謂
<pb:KR4d0082_WYG_066-4a>
朝廷若以長幼論之則當使弟避兄若以才否論之¶則
當使臣避軾事理至順意必見從而志淺言輕不<md:KR4d0082_SBCK_016-3b>¶䝉聽
察兄軾近已䝉恩除知潁州雖聖恩深厚曲遂¶其請而
緣臣沗冐致之外徙不惟私意有所未順質¶之公議尤
曰非宜况臣供職以來於今半年雖勉強¶自將而毫髮
無補久妨賢路心自不遑欲乞聖慈諒¶臣誠心非有矯
飾特除臣一郡以安愚衷干冐宸嚴¶不勝戰汗隕越之
至取進止
<pb:KR4d0082_WYG_066-4b>
　　舉王鞏乞外任劄子五首¶
臣伏見御史中丞鄭雍殿中侍御史楊畏言臣前任¶中
憲日舉王鞏不當臣伏自念臣昔薦鞏本緣方今¶人物
衰少惜其才有可採謂宜洗濯瑕疵稍加錄用<md:KR4d0082_SBCK_016-4a>¶朝廷因
此過聽除鞏大藩臣雖無欺君之言終有輕¶舉之罪人
言不巳情實難安伏乞聖慈速正典刑以¶弭羣議取進
止¶
　　第二
<pb:KR4d0082_WYG_066-5a>
臣昨以鄭雍楊畏言臣薦王鞏不當奏乞速正典刑¶以
弭羣議尋復見諫官虞策與臺官安鼎亦論此事¶内虞
策所言與鄭雍楊畏不甚相逺惟有安鼎謂臣¶欺罔詐
謬機械深巧不速譴責恐臣挾朋誕謾日滋¶日橫信如
鼎言則臣死有餘責有何面目尚在朝廷¶今臣旣以舉
官不當乞行朝典不敢復與鼎辨别曲<md:KR4d0082_SBCK_016-4b>¶直然鼎頃與趙
君錫賈易等同搆飛語誣罔臣兄軾¶以惡逆之罪嘗與
君錫等同上殿奏對上賴聖鑒照¶察知其挾情虛妄君
<pb:KR4d0082_WYG_066-5b>
錫與易卽時降黜惟鼎今在言¶路是以盡力攻臣無所
不至朝廷若不逐臣鼎必不¶肯巳伏乞聖慈憫臣孤立
無援早賜責降使鼎私意¶得伸不復煩瀆聖聽則臣死
生幸甚臣謹巳家居待¶罪伏乞早賜施行取進止¶
　貼黃臣本欲候二十二日奏事面陳家居¶待罪之意
　但以鼎攻臣甚急若不早自引¶避恐再以惡言見及
　伏乞聖慈體察<md:KR4d0082_SBCK_016-5a>¶　　第三
<pb:KR4d0082_WYG_066-6a>
臣適䝉恩押赴起居奏事尋面奏以臺諌有言理宜¶回
避乞除外任以安危迹䝉德音宣諭臺諌所言止¶是舉
官不當一事令臣且為朝廷安心供職臣仰服¶聖恩察
臣無他過惡便合祇稟訓詞不當再有陳請¶然臣備位
執政而舉非其人國有成法在臣則當奉¶法以率衆於
朝廷則不宜曲法以私臣况臣比年以¶來再任言責每
有論奏不敢觀望以此仇怨滿前孤¶立寡援每一念此
不寒而慄雖無人言自當引去今¶羣言未巳其鋒可畏
<pb:KR4d0082_WYG_066-6b>
若不䝉聖恩諒臣此心許臣補<md:KR4d0082_SBCK_016-5b>¶外實恐橫被攻擊立見
顛隮臣巳不敢復入東府見¶在天壽院聽候指揮伏乞
聖慈愍臣窮迫早賜施行¶臣無任祈天竢命激切屏營
之至取進止¶
　　第四¶
臣今日伏䝉聖恩特降中使賜臣不允陳乞外任詔¶書
一道仍傳宣聖旨令臣早赴省供職者孤危之迹¶以外
為安保全之恩留而不遣仰荷眷奬惟知感泣¶然念臣
<pb:KR4d0082_WYG_066-7a>
兩任臺諌因緣言事仇怨甚多今輕舉之罪¶雖䝉寛貸
終恐難以自安伏乞聖慈察臣危懇檢㑹¶前奏早賜開
許再三干瀆天聽無任惶懼戰慄之至<md:KR4d0082_SBCK_016-6a>¶取進止¶
　　第五¶
臣今月二十五日伏䝉聖恩特降中使賜臣詔書仍¶傳
聖旨令臣赴省供職臣以愚直寡助朝多仇怨尋具劄¶
子復申前請臣之愚意非止欲求安身蓋將稍息煩¶言
免致上瀆天聽俯伏竢命今巳三日未聞報可憂¶懼實
<pb:KR4d0082_WYG_066-7b>
深尚兾聖慈察其孤慄畏人之心恕其再三冐¶瀆之罪
檢㑹累奏早賜施行則臣死生幸甚取進止¶
　　乞賜張宣徽謚劄子¶
臣伏見故宣徽南院使太子太保贈司空張方平始<md:KR4d0082_SBCK_016-6b>¶以
博學高文名冠多士終以中立不倚望重累朝練¶達政
體言不虛發遭遇聖明眷禮隆異每用其言輒效¶見當
世其所不用皆有驗於後當熙寧變法之際與¶大臣議
論不合引就外補年方七十懇請致仕杜門¶不出十有
<pb:KR4d0082_WYG_066-8a>
餘年觀其始終動合典禮有古人大節然¶性本渾樸不
近名譽臨終戒其子孫不許請謚立碑¶士大夫聞之莫
不嘆息臣昔少年識方平於成都一¶見以忠義相勉其
後兩從奏辟分兼師友竊以謂約¶身殺禮雖人臣執謙
之美而誄行易名本人君追逺¶之義况自方平之亡臣
親聞德音許其忠直竊見故<md:KR4d0082_SBCK_016-7a>¶事臣寮之家有不乞謚者
皆因奏請特詔禮官定議¶以示褒勸伏乞聖慈以臣此
奏降付太常寺於其家¶取索行狀依例施行取進止
<pb:KR4d0082_WYG_066-8b>
　貼黃本朝翰林侍讀學士兵部侍郎兼¶秘書監贈太
　子太師楊徽之翰林學士承旨¶工部尚書宋祁此二
　人身亡皆不請謚其後¶參知政事宋綬為徽之請謚
　曰文莊翰林學¶士承旨張方平為祁請謚曰景文伏
　乞付有¶司檢㑹施行¶
　　立皇后制書劄子<md:KR4d0082_SBCK_016-7b>¶臣昨日躬聽制書伏承太皇太后陛下(上皇帝云皇帝/陛下奉承慈¶訓)
公選賢淑下逮側微明建中宮以助内治羣臣在¶位無
<pb:KR4d0082_WYG_066-9a>
不忻歡臣每因進見備聞德音知采擇之艱前¶後經涉
二歲所訪何止百家逮兹成命聖心勤止臣¶今日偶以
在告不獲隨衆面致懇誠不勝區區激切¶惶恐之至¶
　　論黃河軟堰劄子(申三省/¶狀附)
臣今月八日以式假不預進呈公事竊見三省同奉¶聖
旨北流軟堰依都水監所奏候下手日先將檢計¶到功
料奏取指揮竊緣臣從來都堂聚議常以謂軟<md:KR4d0082_SBCK_016-8a>¶堰不可
施於北流利害甚明蓋東流本人力所開濶¶止百餘步
<pb:KR4d0082_WYG_066-9b>
冬月河流斷絶故軟堰可為今北流旣是¶大河正溜北
之東流何止數倍見今河水行流不絶¶軟堰何由能立
蓋水官之意欲以軟堰為名實作硬¶堰陰為回河之計
耳朝廷旣巳覺其軟堰之請¶不宜復從昨巳於正月二
十八日面奏大畧以謂昔¶先帝因河決導之北流巳得
水性惟隄防未立每歲¶不免決溢之患小小決溢是黃
河常事本不為大¶害而數年前朝廷議欲回河王孝先
吳安持等因此¶橫生河事昔北京以南黃河西岸有闞
<pb:KR4d0082_WYG_066-10a>
村等三河門<md:KR4d0082_SBCK_016-8b>¶遇河水決溢卽開此三門放水西行空地
至北京之¶北却合入大河故北京生聚無大危急只自
建議回¶河先塞此三門又於西隄作鋸牙馬頭約水東
流直¶過北京之上故北京連年告急緣此水勢卧東故
去¶年東流遂多於昔由此言之分流之説非徒無利實¶
亦有害也何者每年秋水泛漲分入兩流一時之間¶稍
免決溢此分水之利也河水重濁緩卽生淤旣分¶為二
不得不緩故今日北流巳見淤塞此分水之害¶也然將
<pb:KR4d0082_WYG_066-10b>
來漲水之後河流東北蓋未可知臣等昨問¶吳安持安
持亦言去年河水自東安知今年河水不<md:KR4d0082_SBCK_016-9a>¶自北太皇太
后宣諭曰水官尚如此言餘人更安敢¶保臣又奏曰昨
來安持等因河流稍東乞於東流添¶掃五七緷稱此機
㑹不可少緩臣等恐安持意欲因¶此指揮多添掃緷壅
遏北流不為穩便卽乞指揮所¶增掃不得過元乞數然
時方河冰掃緷皆不到地所¶稱機㑹悉是妄言安持等
旣未得如意卽又奏乞北¶流河門只留一百五十步蓋
<pb:KR4d0082_WYG_066-11a>
北流河門本闊三百餘¶步今若塞其大半河流旣未可
保其不北若使所塞¶堅壯不可動搖則漲水咽怒必為
上流之患京師以¶來皆未免憂也若所塞浮虛漲水一
至隨流蕩去人<md:KR4d0082_SBCK_016-9b>¶工物料無慮數百萬頃刻而盡民之膏
血深可痛惜¶然臣愚意亦非敢便謂河水必北而不東
也但欲候¶今年夏秋漲水之來徐觀河勢所向水若全
東則北¶流不塞自當淤斷水若復北則北河如舊自可
容納¶朝廷作事務在萬全若行險徼倖萬一成功此則
<pb:KR4d0082_WYG_066-11b>
水¶官之意臣不敢從也安持等旣見前計不行則又要¶
橫截北流以為軟堰見今北流稍緩安持等巳恐因¶此
生淤故立此堰然却因作堰欲盡留使臣人工物¶料積
漸增卑撩淺卽是用河上諸掃人力般土填河¶數月之
後積土成山不知與見今河淤孰為多少名<md:KR4d0082_SBCK_016-10a>¶欲分水實
是回河決不可許臣欲乞先令安持等結¶罪保明河流
所向及土堰若成有無填塞河道致將¶來之患然後遣
使按行具可否利害太皇太后曰水¶官猶不能保河之
<pb:KR4d0082_WYG_066-12a>
東北時暫遣使又安能知且可重¶别商量臣奏曰臣迫
於異同之論故乞遣官若出自¶聖斷只朝廷商量亦無
不可太皇太后又曰縱令水¶官結罪待其敗事然後施
行於事何補臣奏曰誠如¶聖旨昔修六塔河先責李仲
昌狀其功不成隨即責¶降此是富弼等當時謬政不足
復用今來聖旨極為¶允當臣退復思之嘗聞頃歲北流
河門闊十餘里水<md:KR4d0082_SBCK_016-10b>¶面闊七八里今來河門止闊三百餘
步蓋水官數年¶以來堙塞大河一至於此使洪流不安
<pb:KR4d0082_WYG_066-12b>
誰任其咎又¶東流河門止闊百餘步每年漲水東行巳
有滿溢之¶懼今復欲併入北流理難包畜遂指揮中書
工房令¶作畫一問都水監至今未有回報朝廷欲作軟
堰當¶候問得此二事委無妨礙有實及臣等看詳實有
利¶無害乃可施行若不待報遽降依奏指揮必恐有悞¶
國事雖云先具功料奏取指揮然巳令依奏下手則¶是
邪説巳行必致驚動衆聽且貽後患伏乞聖慈特¶賜詳
察降臣此議副三省所有八日指揮乞未行下俟<md:KR4d0082_SBCK_016-11a>¶臣叅
<pb:KR4d0082_WYG_066-13a>
假商量取旨河事至重措置不當一方生靈被¶害非細
臣時暫在告心有所見不敢黙巳干冐天威¶甘俟誅譴
取進止¶
　工房畫¶一
　一勘㑹北流元祐二年河門元闊幾里水面闊幾¶里
　　逐年開排直至去年只闊三百二十步有¶何緣故¶
　一勘㑹東流河門見今闊幾步每年漲水東出水¶面
　　南北闊幾里南面有無隄岸北京順水隄¶不没者
<pb:KR4d0082_WYG_066-13b>
　　幾尺今來北流若果淤斷將來漲水<md:KR4d0082_SBCK_016-11b>¶東行係併合
　　北流多少分數有無包畜不¶盡¶
　貼黃看詳軟堰之議吳安持等本只是奏乞¶令外丞
　司相度北流水勢如更有減落卽令¶用軟堰權閉元
　未敢便乞下手今朝廷指揮¶更不相度便令下手卽
　依奏之言深為未當¶兼將來敗事安持等得以歸過
　朝廷尤為不¶便臣添預執政只合每事反覆商量不
　當獨¶入文字只為此命一行臣自度參假之後必¶不
<pb:KR4d0082_WYG_066-14a>
　敢不爭若大臣爭巳行之命顯異同之迹非所以示<md:KR4d0082_SBCK_016-12a>¶　天下故須至密入此疏仍巳一面密申三省¶乞未施
　行¶
　(附/)論軟堰申三省狀¶
　右轍今月八日以式假不預進呈公事竊見中書省¶
　錄黃北流軟堰事三省同奉聖旨依都水監北外都¶
　水丞司所奏候下手日先將檢計到功料奏取指揮¶
　竊緣轍從來於都堂商量以謂軟堰不可施於北流
<pb:KR4d0082_WYG_066-14b>
　利害甚明兼曾於正月二十八日面奏䝉聖旨令别¶
　具商議聞奏今來八日指揮愚意實未以為然况轍¶
　時暫在告心知不便難以緘黙巳别具論奏謹具申<md:KR4d0082_SBCK_016-12b>¶　三省所有八日指揮乞未行下工部俟參假日更别¶
　商量取旨謹狀¶
　　論御試策題劄子二首¶
臣伏見御試策題厯詆近歲行事有欲復熙寧元豐¶故
事之意臣備位執政不敢不言然臣竊料陛下本¶無此
<pb:KR4d0082_WYG_066-15a>
心其必有人妄意陛下牽於父子之恩不復深¶究是非
逺慮安危故勸陛下復行此事此所謂小人¶之愛君取
快於一時非忠臣之愛君以安社稷為悦¶者也臣竊觀
神宗皇帝以天縱之才行大有為之志¶其所設施度越
前古蓋有百世而不可變者矣臣請<md:KR4d0082_SBCK_016-13a>¶為陛下指陳其畧
先帝在位近二十年而終身不受¶尊號裁損宗室恩止
袒免減朝廷無窮之費出賣坊¶塲雇募衙前免民間破
家之患罷黜諸科誦數之學¶訓練諸將慵惰之兵置寄
<pb:KR4d0082_WYG_066-15b>
祿之官復六曹之舊嚴重¶祿之法禁交謁之私行淺攻
之策以折西戎之狂收¶六色之錢以寛雜役之困其微
至於設扺當賣熟藥¶凡如此類皆先帝之聖謨睿筭有
利無害而元祐以¶來上下奉行未嘗失墜者也至如其
他事有失當何¶世無之父作之於前而子救之於後前
後相濟此則¶聖人之孝也昔漢武帝外事四夷内興宮
室財賦匱<md:KR4d0082_SBCK_016-13b>¶竭於是修鹽鐡𣙜酤平凖均輸之政民不堪
命幾至¶大亂昭帝委任霍光罷去煩苛漢室乃定光武
<pb:KR4d0082_WYG_066-16a>
顯宗¶以察為明以䜟決事上下恐懼人懐不安章帝卽
位¶深鑒其失代之以寛豈弟之政後世稱焉及我本朝¶
真宗皇帝右文偃革號稱太平而羣臣因其極盛為¶天
書之説章獻明肅太后臨御攬大臣之議藏書梓¶宮以
泯其迹及仁宗聽政亦絶口不言天下至今韙¶之英宗
皇帝自藩邸入繼大臣過計創濮廟之議朝¶廷為之洶
洶者數年及先帝嗣位或請復舉其事寢¶而不答遂以
安靖夫以漢昭章之賢與吾仁宗神宗<md:KR4d0082_SBCK_016-14a>¶之聖豈其薄於
<pb:KR4d0082_WYG_066-16b>
孝敬而輕事變易也哉蓋事有不可¶不以廟社為重故
也是以子孫旣獲孝敬之實而父¶祖不失聖明之稱此
真明君之所務不可與流俗議¶也臣不勝區區願陛下
反覆臣言慎勿輕事改易若¶輕變九年巳行之事擢任
累歲不用之人人懐私忿¶而以先帝為詞則大事去矣
臣不勝憂國之心冐犯¶天威甘俟譴責取進止¶
　　第二¶
臣近以御試策題有欲復熙寧元豐故事之意尋具¶劄
<pb:KR4d0082_WYG_066-17a>
子論先帝所行善政見今遵行者自巳非一其間<md:KR4d0082_SBCK_016-14b>¶事有
過差元祐以來隨宜修改以安天下者正是子¶孫孝敬
之義未審陛下以臣言為然否臣竊觀自¶陛下親政於
今巳是半年臣等日侍淸光若聖意誠¶謂先帝舊政有
不合改更自當宣喻臣等令商議措¶置今自宰臣以下
未嘗畧聞此言而忽因策問進士¶宣露密旨中外聞者
莫不驚怪譬如家人父兄欲有¶所為子弟有不預知而
亟與行路謀之可乎臣聞兩¶喜必有溢美之言兩怒必
<pb:KR4d0082_WYG_066-17b>
有溢惡之言喜怒不忘於¶心而以議天下之政必有過
甚而不平者朝廷雖有¶今昔之異其實一家欲有所為
當愛惜事體豈可如<md:KR4d0082_SBCK_016-15a>¶仇讐之相反惟患不速也哉頃者
元祐之初初議改更¶亦未免此病故役法一事隨改隨
復數年而後稍定¶臣於此時初為諌官後為御史每言
差役不可盡行¶而河流不可强遏上下顧望終不盡從
陛下以此察¶之臣非私元祐之政也蓋知事出怱遽則
民受其病¶耳議者誠謂元豐之事有可復行而元祐之
<pb:KR4d0082_WYG_066-18a>
政有所¶未便臣願陛下明詔臣等公共商議見其可而
後行¶審其失而後罷深以生民社稷為意勿為此怱怱
則¶天下之幸也取進止¶
　貼黃臣竊見章惇昔任樞密使與司馬光爭<md:KR4d0082_SBCK_016-15b>¶論役法
　其言有曰免役之法利害相雜又曰¶見行役法今日
　自合改更又曰自行免役所¶遣使者不能體先帝愛
　民之意差役舊害雖¶巳盡去而免役新害隨而復生
　今日正是更¶張修完之時又曰凡改更政事固有不
<pb:KR4d0082_WYG_066-18b>
　可緩¶者有可以緩者如京東西保馬緩一日則民¶間
　有一日之害此不可緩者也如役法歲月¶之間改更
　了當誠不為緩陛下謂惇豈欲破¶壊元豐故事者哉
　而言猶若此則元祐改更¶誠不為過矣<md:KR4d0082_SBCK_016-16a>¶　　待罪劄子一首¶
臣以愚拙特䝉聖恩擢用不次備位政府巳及三年¶報
效不聞負乘為罪前後累致煩言凂瀆天聽孤危之¶迹
寢食不遑秖自去秋以來紛紜少止方欲祈天請命¶力
<pb:KR4d0082_WYG_066-19a>
求補外適以東朝變故不敢自陳今者偶因政事¶懐有
所見輒欲傾盡以報知遇而天資闇𠖇不達機¶務論事
失當冐犯天威不敢自安謹巳遷入觀音院¶待罪伏乞
聖慈察臣久欲退避以免素餐之譏憐臣¶不識忌諱出
於至愚之性少寛刑誅特賜屏逐以允¶公議臣無任瞻
天瀝懇戰懼隕越之至取進止<md:KR4d0082_SBCK_016-16b>¶　
　
<pb:KR4d0082_WYG_066-19b>
　
　
　
　
　
　
　
　欒城後集巻十六¶
<md:KR4d0082_SBCK_017-1a>¶
<pb:KR4d0082_WYG_067-1a>
欽定¶¶¶¶四庫全<md:KR4d0082_SBCK_017-4a>¶書
　<md:KR4d0082_SBCK_017-1a>¶欒城後集巻十七¶
　　　　　　　　　　　　　宋　蘇轍　撰
　表記劄子狀共十四首
　　元祐七年生日謝表二首¶
臣轍言伏䝉聖恩以臣生日特遣中使降詔書賜臣¶羊
酒米麵者與聞幾政每懐尸禄之憂時及初生曲¶䝉好
賜之厚使華臨賁親族増榮臣轍誠惶誠恐頓¶首頓首
<pb:KR4d0082_WYG_067-1b>
伏念臣起自畎畝之㣲貧無甔石之積永念¶屬厭之戒
曾無求飽之心迨玷近班適縁乏使不稱¶是懼如醉其
憂豈意生育之期復煩慶賜之重此葢¶伏遇皇帝陛下
政本於惠禮從其隆萬物盛多如魚¶麗之時羣臣和樂
有鹿鳴之喜斥餘牽以為饋助燕<md:KR4d0082_SBCK_017-1b>¶私而不忘自顧何功
敢竊大烹之養誓將圖報少逃¶素食之譏臣無任感天
荷聖激切屏營之至謹奉表¶稱謝以聞¶
臣某言伏䝉聖恩以臣生日特遣中使降詔書賜臣¶羊
<pb:KR4d0082_WYG_067-2a>
酒米麵者弧矢之祥永記於生育廩庖之賜曲被¶於渙
恩祗荷寵靈豈勝愧懼臣轍誠惶誠恐頓首頓¶首伏念
臣少方志學曾藜藿之莫辭長欲事親愧㫖¶甘之不贍
雖居近列之寵常懐罔極之悲顧乏逺謀¶猥叨亟饋此
葢伏遇太皇太后陛下約於奉已侈在¶養賢躬周公吐
餔之勞服大禹惡酒之戒特推觴豆<md:KR4d0082_SBCK_017-2a>¶之賜以助室家之
私敢不下酌民言助調國政庶無¶覆餗之患以圖報德
之方臣無任感天荷聖激切屏¶營之至謹奉表稱謝以
<pb:KR4d0082_WYG_067-2b>
聞¶¶
　　笏記¶
臣伏䝉聖慈以臣生日特遣中使降詔書賜臣羊酒¶米
麵者獲貳文昌再經生育薦䝉慶賜之典仰承慈¶惠之
風食浮於人念素餐之可愧任過其量無令徳¶之足觀
欲報之心未知所措臣無任感天荷聖激切¶屏營之至<md:KR4d0082_SBCK_017-2b>¶　　元祐八年生日謝表二首¶
臣轍言伏䝉聖恩以臣生日特遣中使降詔書賜臣¶羊
<pb:KR4d0082_WYG_067-3a>
酒米麵者老逢誕日泣親養之無從賜出天厨愧¶君恩
之莫報臣轍誠惶誠恐頓首頓首伏念臣生於¶窮陋晩
被寵榮粗飯垢衣未改生平之舊嘉肴㫖酒¶每驚日食
之豐復縁載育之辰曲霑馭幸之典室家¶交慶心口自
慙此葢伏遇皇帝陛下儉以約身優於¶養士敕廩人而
繼粟閔褐父之睨盛力行舊章以惠¶列辟德非易物澤
配漏泉矧兹異數之隆非復周行¶之比食無避難敢忘
臣子之心志在屬厭更誦古人<md:KR4d0082_SBCK_017-3a>¶之戒臣無任感天荷聖
<pb:KR4d0082_WYG_067-3b>
激切屏營之至謹奉表稱謝¶以聞¶
臣轍言伏䝉聖恩以臣生日特遣中使降詔書賜臣¶羊
酒米麵者惠以餼牽示同安於飽滿繼之麯糵思¶共享
於和平臣轍誠惶誠恐頓首頓首伏念臣生自¶寒鄉幼
被慈訓父篤教忠之義母有擇鄰之風孤苦¶積年衰罷
無用每逢生日私竊疚懐敢期老病之餘¶獲霑好賜之
末既醉且飽兼喜與悲此葢伏遇太皇¶太后陛下知臣
下之劬勞散廩庖之充積謂漿或不¶以而周雅作刺食
<pb:KR4d0082_WYG_067-4a>
每無餘而秦風變衰霑為大亨度<md:KR4d0082_SBCK_017-3b>¶越前世葢視如手足
俾知體貌之隆况門有桑蓬本¶效馳驅之用欲圖報德
誓以移忠臣無任感天荷聖¶激切屏營之至謹奉表稱
謝以聞¶¶
　　笏記¶
臣伏䝉聖慈以臣生日特遣中使降詔書賜臣羊酒¶米
麵者枉䝉寄任空閲歳時每遇初生輒被好賜醉¶酒飽
德雖喜太平之風鳴野食苹未展盡心之報臣¶無任感
<pb:KR4d0082_WYG_067-4b>
天荷聖激切屏營之至¶
　　辭門下侍郎劄子<md:KR4d0082_SBCK_017-4a>¶臣竊覩今日内降聖㫖臣轉官除門下侍郎伏以執¶政
近臣預聞國論可用才舉難以次遷茍以先後歳¶月為
倫必致忝冐沉淪之議况臣頃由縣道擢寘從¶官首尾
七年歴盡華貫逮居丞轄之地訖無絲髮之¶功黽勉逾
年慙負填臆敢期聖眷未巳擢任愈隆臣¶反覆思之始
者既以不次度越衆賢今者又因見任¶遷貳元宰前後
<pb:KR4d0082_WYG_067-5a>
僥倖豈可常然茍復冐居出納之司¶不知進退之分公
論不允必致顛隮况臣久以愚拙¶誤䝉矜憫幸今命出
未下勢尚可回伏乞聖恩念臣¶孤危非有矯飾特寢明
命以安微衷臣無任祈天竢<md:KR4d0082_SBCK_017-4b>¶命激切屏營之至取進止¶
　　免太中大夫門下侍郎表二首¶
臣轍言伏奉告命䝉恩除臣太中大夫守門下侍郎¶者
久塵右轄無補於時進貳東臺有慙在列言莫宣¶於誠
意聽未感於高明臣轍誠惶誠懼頓首頓首伏¶念臣頃
<pb:KR4d0082_WYG_067-5b>
以虛名誤䝉收録旋塵近侍非有勞能咀噍¶文詞本腐
儒之事業彈治邪枉犯衆口之憎嫌及夫¶進貳文昌日
侍軒闥隨衆出入得失何補於萬幾奉¶行文書勉强自
慙者期歳此則聖主之所親見孤臣¶之所自知豈待人
言難逃天鑒敢謂超升累級復進<md:KR4d0082_SBCK_017-5a>¶崇階雜用負乘行自
招於㓂盜未嘗狩獵食何取於¶鶉貆伏望太皇太后陛
下因功以舉賢選衆以拔士¶采其譽者必考其實聽其
言者皆原其心如臣空踈¶自難隠伏特追成命以慰公
<pb:KR4d0082_WYG_067-6a>
言使聖朝無失於用人¶則臣愚若䝉於厚賜臣無任祈
天竢命激切屏營之¶至謹奉表陳免以聞
臣轍¶言伏奉誥命䝉恩除臣太中大夫守門下侍郎¶者
喉吻之任密侍於禁中綸綍之行風傳於海内茍¶用人
之失當於累上以非輕臣轍誠惶誠懼頓首頓¶首伏念
臣西南陋儒墳史樸學非有過人之大節惟<md:KR4d0082_SBCK_017-5b>¶守事君之
小心無其實不敢居其名非其任不敢竊¶其禄任厯三
世年逾半生奉以周旋未始失墜今者¶乃欲以尋尺之
<pb:KR4d0082_WYG_067-6b>
材居棟梁之任以斗升之量受鐘鼎¶之藏雖欲欺君且
非本志矧復躐等超累級之上遷¶秩非舊比之常靖言
以思未見其可伏望皇帝陛下¶因任庶物照臨百官短
長各盡其宜大小無失所養¶必其力有餘而後用則其
任逾久而常新抑將多士¶皆賴以安豈惟微臣獨被其
賜愚衷巳竭天聽尚回¶臣無任祈天竢命激切屏營之
至謹奉表陳免以聞<md:KR4d0082_SBCK_017-6a>¶　　謝太中大夫門下侍郎表二首
<pb:KR4d0082_WYG_067-7a>
臣轍言伏奉制命除臣太中大夫守門下侍郎再具¶詞
免䝉降批答不許仍斷來章者黄闥之崇惟賢是¶用四
品之貴匪功弗加自慙迂拙之餘倂荷寵光之¶及臣轍
誠惶誠恐頓首頓首伏惟太皇太后陛下政¶由家出德
與性成盡心與民雖萬鍾無愛於國潔身¶由義雖一毫
未嘗取人惟至清故大臣小吏不察而¶盡知惟至公故
貴戚近習不戒而自飭臣每因雙日¶獲覲清光嘗恐病
窳不中於規模固陋難逃於氷鑑¶方欲仰干聰聽少避
<pb:KR4d0082_WYG_067-7b>
衆賢敢謂未見瑕疵尚加進擢<md:KR4d0082_SBCK_017-6b>¶豈以其拙直無欺罔之
過而遲鈍少狂躁之心致此¶誤恩濫於末品此葢伏遇
太皇太后陛下人非求備¶志在養賢將欲因鮑以致管
生尊隗以招樂子拔十¶覬五人之用累百求一鶚之精
廣而不遺多故致雜¶臣敢不仰體聖意旁求哲人既以
寛寤寐之久勞亦¶以救空踈之不逮過此以往未知所
裁臣無任感天¶荷聖激切屏營之至謹奉表稱謝以聞¶¶
臣轍言伏奉制命除臣太中大夫守門下侍郎再具¶詞
<pb:KR4d0082_WYG_067-8a>
免䝉降批答不允仍斷來章者掌轄逾年何補六<md:KR4d0082_SBCK_017-7a>¶曹之
劇納言置貳仍忝一階之崇雖曰次遷要為非¶據臣轍
誠惶誠恐頓首頓首竊以臣之事君理先審¶已器小受
大有滿溢之禍力薄負重有顛覆之虞臣¶世本寒微技
止文墨向者翺翔翰苑才殫於書詔之¶間總執臺綱力
盡於議論之際至於叅陪大政實匪¶其人久爾冐居日
深愧畏未能謀逺常恐見譏於匹¶夫有若發蒙何以折
衝於下國方知難而欲退偶進¶擢之非常貪戀恩榮巳
<pb:KR4d0082_WYG_067-8b>
乖行意之義顧瞻中外豈無¶潜德之人徒以天聽甚高
巽命巳發循牆雖切反汗¶無縁上累朝廷知人之明下
愧朋友責善之實此葢<md:KR4d0082_SBCK_017-7b>¶伏遇皇帝陛下游神淵黙灼見
羣臣之情運智密微¶隂扶聖母之斷人惟求舊德用日
新念臣嘉祐之直¶言仕亦既久識臣建元之司諫心則
無邪忘其鄙凡¶日加親近身非木石猶有圖報之心恩
隆父兄當騐¶服勤之效臣無任感天荷聖激切屏營之
至謹奉表¶稱謝以聞
<pb:KR4d0082_WYG_067-9a>
　　進郊祀慶成詩狀¶
右臣伏覩今月十四日親饗郊廟禮成肆赦者恭以¶莫
大之儀成於一日無窮之澤施及四方歡聲所同¶和氣
畢應伏惟皇帝陛下奉烈祖之成憲蹈文母之<md:KR4d0082_SBCK_017-8a>¶訓言臨
御七年慎守一徳人服孝慈之化物知仁厚¶之心神祗
降休麥禾薦熟長日既至舊章不忘以為¶再饗明堂未
暇圎丘之大祀躬謁皇地久稽先帝之¶遺言惕然不寧
述而非作是用修合祭之舊補不講¶之文人情所安神
<pb:KR4d0082_WYG_067-9b>
意昭答况復肆眚之令一寛於冥¶頑巳責之恩大弛於
纍縶施仁於不報之地收福於¶無求之中臣每侍清光
略聞大㫖勉強吟咏形容盛¶明愧周頌二后之精深乏
唐賦三禮之廣麗圖寫天¶意自知難成間雜風謠猶或
有取謹賦皇帝郊祀慶¶成詩一首謹繕寫隨狀上進輕
冐宸嚴臣無任慙懼<md:KR4d0082_SBCK_017-8b>¶激切之至謹進¶
　　免南郊加恩表二首¶
臣轍言伏奉誥命以郊祀禮畢特加臣䕶軍進封開¶國
<pb:KR4d0082_WYG_067-10a>
伯食邑五百户食實封二百户者幸以空踈獲陪¶元祀
敢祈恩霈下逮無功臣轍誠惶誠恐頓首頓首¶恭以三
年而郊百禮咸至上則六聖德澤洋溢於無¶盡下則四
方奔走勞苦而不辭鳩工聚財講禮修器¶經渉累歳克
舉舊儀斯皆恭儉足以感神仁聖足以¶服衆故得事舉
如素禮成不違其於左右之臣豈有¶纎芥之助今當宁
之美以謙而弗居相祀之勞雖微<md:KR4d0082_SBCK_017-9a>¶而咸録茍不知避將
何以安伏望太皇太后陛下上¶屈至恩俛從私欲使無
<pb:KR4d0082_WYG_067-10b>
勞者不得受賜而辭寵者獲¶遂本心體天地無私之明
厲臣下有恥之節聰聽雖¶逺懇誠必聞臣無任祈天竢
命激切屏營之至謹奉¶表陳免以聞
臣轍¶言伏奉誥命以郊祀禮畢特加臣䕶軍進封開¶國
伯食邑五百户食實封二百户者叨陪祀事巳極¶忻榮
貪冐寵光實憎愧畏臣轍誠惶誠恐頓首頓首¶恭以皇
帝陛下紹統六聖臨政七年愛敬盡於事親¶故道要而
用博終始念於典學故德修而弗知間者<md:KR4d0082_SBCK_017-9b>¶稽參古今並
<pb:KR4d0082_WYG_067-11a>
享天地人情既協神理弗違月朔以還¶雨雪猶作齋宿
之際風霾未除及夫晝漏盡而天宇¶肅清月幾朢而雲
物晏燦執玉而進如將弗勝受福¶以歸謙不自有衆庶
如堵歡欣一詞此則聖性得於¶自然臣下望而莫及曾
何誤寵横及無勞伏望皇帝¶陛下狥固請之誠收已行
之命福胙既均於在列名¶器豈宜以假人益慎予奪之
權深厲亷恥之節眇然¶微願冀在必從臣無任祈天竢
命激切屏營之至謹¶奉表陳免以聞
<pb:KR4d0082_WYG_067-11b>
　　謝南郊加恩表二首<md:KR4d0082_SBCK_017-10a>¶臣轍言伏奉誥命特加臣䕶軍進封開國伯食邑五¶百
户食實封二百户尋具表辭免䝉降批答不許仍¶斷來
章者元祀告成靈貺昭答推廣乾坤之施普霑¶臣子之
私顧惟何勞竊冐斯寵臣轍誠惶誠恐頓首¶頓首伏惟
太皇太后陛下母儀三世坤載四方享天¶下之養而非
以厚其身攬天下之務而非以私其族¶培附帝業保佑
神孫譬如農夫之養苗耘鉏以竢其¶長玉人之作器琢
<pb:KR4d0082_WYG_067-12a>
磨而望其成厲之以講學之勤示¶之以聽斷之敏導之
事天而天錫之福訓之祀地而¶地應以和凡下民所以
知戴吾君皆東朝有以啓迪<md:KR4d0082_SBCK_017-10b>¶其意如臣等輩絶企光塵
雖復因時以舉儀祇令以¶從事參備羽衛進執豆籩豈
有勞能坐被光寵此葢¶伏遇太皇太后陛下因脤膰之
餘慶録左右之微勤¶以謂承天之休不可以專享及物
之惠不嫌於過優¶致此誤恩首霑近列辭避無所寢興
莫遑臣無任感¶天荷聖激切屏營之至謹奉表陳謝以
<pb:KR4d0082_WYG_067-12b>
聞¶¶
臣轍言伏奉誥命特加臣䕶軍進封開國伯食邑五¶百
户食實封二百户尋具表辭免䝉降批答不允仍¶斷來
章者祗相元祀粗免弗䖍敢縁均福之常妄冀<md:KR4d0082_SBCK_017-11a>¶及私之
寵重紆訓語秪益兢慚臣轍誠惶誠恐頓首¶頓首恭惟
郊廟之崇祖宗所敬先之以寛刑薄歛使¶民㒺艱虞副
之以潔粢碩牲使神無恫怨民神胥協¶家國用寧顧臣
何人預聞庶政裕民之意詔令具存¶事神之誠威儀可
<pb:KR4d0082_WYG_067-13a>
效乃者密侍旒冕手薦璧琮晬容¶穆然而祗畏之心明
羣工肅然而呉敖之意息聽於¶輿人之誦知有列聖之
風臣目覩盛儀無周南之嘆¶位在近列有粃前之譏首
被恩私實增戰越此葢伏¶遇皇帝陛下體二儀之博施
襲累聖之成規霈然雨¶露之私無復賢愚之間勲封之
錫深愧於勞臣田邑<md:KR4d0082_SBCK_017-11b>¶之加幾至於成國功無毫髮恩積
丘山臣無任感天¶荷聖激切屏營之至謹奉表稱謝以
聞
<pb:KR4d0082_WYG_067-13b>
　
　
　
　
　¶
　
　
　¶欒城後集巻十七<md:KR4d0082_SBCK_017-12a>¶<md:KR4d0082_SBCK_018-1a>¶
<pb:KR4d0082_WYG_068-1a>
欽定<md:KR4d0082_SBCK_018-3b>¶四庫全書
　<md:KR4d0082_SBCK_018-1a>¶欒城後集巻十八¶
　　　　　　　　　　　　　宋　蘇轍　撰
　表狀疏共十九首¶
　　汝州謝上表¶
臣轍言伏奉誥命差知汝州軍州事臣巳於四月二¶十
一日到任上訖者論事非宜本虞於大譴承命出¶守猶
荷於寛恩臣轍誠惶誠恐頓首頓首伏念臣性¶本迂愚
<pb:KR4d0082_WYG_068-1b>
學非練達頃值時乘之始偶同彚進之餘由¶一邑之棲
遲歴九年之僥倖遍塵侍從未聞毫髪之¶勞久處廟堂
滋見斗筲之陋踈拙日慙於君父滿盈¶每誚於友朋貪
戀寵光不知引避愚而自用言之不<md:KR4d0082_SBCK_018-1b>¶疑寡慮直前初獨
任其狂斐於時妄作信自取於顛¶隮尚頼深仁黜臨善
地此葢伏遇皇帝陛下堯舜相¶受常懐善繼之心父母
兼容深照不逮之實稍寛憲¶法特許省循收去幹之魂
雖知甚幸若喪家之犬私¶竊自憐恐懼未忘寢興何暇
<pb:KR4d0082_WYG_068-2a>
有民與社永知愧於明¶時使過與愚冀或收於異日臣
無任瞻天荷聖惶懼¶戰越之至謹奉表稱謝以聞¶¶
　　分司南京到筠州謝表¶
臣轍言臣前得罪䝉恩落職知汝州六月十二日再<md:KR4d0082_SBCK_018-2a>¶被
告降三官知袁州即治陸行趨陳留具舟赴任九¶月十
日行至江州彭澤縣界復被告降授試少府監¶分司南
京筠州居住尋拜受前行於九月二十五日¶至筠州居
住訖者愚守一心漫無趨避歳更三黜始¶悟愆尤臣轍
<pb:KR4d0082_WYG_068-2b>
誠惶誠恐頓首頓首伏念臣家傳樸學¶仕偶聖時本無
意於功名徒自勤於翰墨因時乏使¶亟塵言事之班竊
食無功復預聞政之列纔經九歳¶遍歴要塗人心忌其
超遷天意惡其盈滿捫心自省¶事猶可追任意直前罪
所從出惟闇故不明利害惟¶拙故不達幾微以至罪積
如山命輕若髪薦經彈擊<md:KR4d0082_SBCK_018-2b>¶雖九死以猶輕黜守幽遐累
千里而為近今兹貴分¶留務棄置陋邦不親吏民許追
思其過咎稍霑禄秩¶俾粗免於飢寒人微固無可言恩
<pb:KR4d0082_WYG_068-3a>
深繼之以泣自違¶天日分委泥塗朝無為言恩出獨斷
此葢伏遇皇帝¶陛下法天廣覆配地兼容雖雷霆之震
驚與雪霜之¶嚴冽未始絶物之命要在厚民之生故兹
賤微猶得¶陳述如臣自處本復何言顧惟兄弟二人迭
相須為性¶命江嶺異域恐遂隔於存亡况復墳墓闊疏
父子離¶散若臣家之憂患實今世之孤窮静言思之誰
可告¶者惟有自投於君父庶幾有冀於生全泣血書詞
叩<md:KR4d0082_SBCK_018-3a>¶閽仰訴生有捐軀之日死存結草之誠臣無任瞻天
<pb:KR4d0082_WYG_068-3b>
望聖激切屏營之至謹奉表稱謝以聞¶¶
　　明堂賀表¶
臣轍言伏覩今月十九日赦書明堂禮畢大赦天下¶者
饗帝尊親古今之大典推恩肆青天地之至仁舉¶此盛
儀併在今日臣轍誠歡誠抃頓首頓首伏惟皇¶帝陛下
以仁御世以誠事天乾清坤寧兵戢民阜人¶悦故神罔
不宥物備故禮得以成一享圎丘三謁路¶寢誠敬之心
與日兼茂寛大之澤靡物不䝉能事既<md:KR4d0082_SBCK_018-3b>¶修全福自至方
<pb:KR4d0082_WYG_068-4a>
將享堯舜之上壽膺成康之令名民¶願所同天心是若
臣頃侍帷幄稍歴歳時譴責之深¶坐甘没齒江湖之逺
猶冀首丘久蟄泥塗聞震雷而¶惕若深囚籠檻得清風
而自疑臣無任瞻天望聖激¶切屏營之至謹奉表稱賀
以聞¶¶
　　雷州謝表¶
臣轍言臣先䝉恩責降分司南京筠州居住於今年¶閏
二月内又䝉恩責授化州别駕雷州安置已於今¶月五
<pb:KR4d0082_WYG_068-4b>
日至貶所訖者謫居江外巳閲三年再斥海濱<md:KR4d0082_SBCK_018-4a>¶通行萬
里罪名既重威命猶寛臣轍誠惶誠懼頓首¶頓首伏念
臣性本朴愚老益頑鄙連年驟進不知盈¶滿之為災臨
出妄言未悟顛危之巳至命微如髪釁¶積成山比者水
陸奔馳霧雨烝濕血屬星散皮骨僅¶存身錮陋邦地窮
南服夷言莫辨海氣常昏出有踐¶蛇茹蠱之憂處有陽
淫隂伏之病艱虞所迫性命豈¶常念咎之餘待盡而巳
伏惟皇帝陛下仁齊堯舜政¶述祖宗日月之明無幽不
<pb:KR4d0082_WYG_068-5a>
燭天地之施有生共霑憐¶臣草木之微念臣犬馬之舊
未忍視其殞斃猶復許¶以生全臣雖棄捐尚識恩造知
殺身之何補但没齒<md:KR4d0082_SBCK_018-4b>¶以無言臣無任感天荷聖激切屏
營之至謹奉表稱¶謝以聞¶
　　移岳州謝狀¶
得罪南遷於今七歳投竄嶺表又巳四年瘴癘所侵¶僅
存皮骨親屬淪喪生意幾盡自分必死荒徼不復¶歸見
中原豈意聖神御厯恩貸深廣不遺舊物尚許¶北還元
<pb:KR4d0082_WYG_068-5b>
子赦書重加開宥事出特㫖恩實再生臣見¶具舟前徃
自爾稍近華風遂脱瘴死君恩至厚力報¶無由臣無任
感天¶荷聖激切屏營之至
　　復官宫觀謝表<md:KR4d0082_SBCK_018-5a>¶臣轍言昨於䖍州准告授臣濠州團練副使岳州居¶住
臣尋乘船至鄂州復准告授臣太中大夫提舉鳯¶翔府
上清太平宫外州軍任便居住臣巳望闕祗受¶訖者謫
徙南方自分必死恩移近地巳若再生復兹¶舊秩之還
<pb:KR4d0082_WYG_068-6a>
仍領真祠之祕居從私欲感極涕零臣轍¶誠惶誠懼頓
首頓首伏念臣稟生甚微處世多難反¶身自省本欲忠
孝於君親報國何功粗免愧畏於俯¶仰徒以氷炭難於
同器仇怨因而滿前被以惡名指¶為私黨將杜其生還
之路遂立為不赦之文前後三¶遷奔馳萬里瘴癘纒繞
骨肉喪亡聞者為臣傷心見<md:KR4d0082_SBCK_018-5b>¶者為臣隕涕雖百夫所聚
公議自明而衆楚相咻有¶口誰訴此者伏遇皇帝陛下
體天地之造坦然無私¶奮堯舜之明斷然有作自初踐
<pb:KR4d0082_WYG_068-6b>
阼即聞德音内推聖¶母之慈仁外照羣臣之情偽薦垂
恩宥至於再三春¶雷發聲蟄户咸震臣得以遲莫復覩
盛明頃嘗卜居¶嵩潁之間粗有伏臘之備杜門可以卒
歳蔬食可以¶終身生當擊壤以詠聖功死當結草以效
誠節至於¶隂陽之施草木何酬臣無任瞻望闕庭披瀝
肝膽激¶切屏營之至謹奉表稱謝以聞<md:KR4d0082_SBCK_018-6a>¶　　南郊賀表¶
臣轍言伏覩今月二十三日皇帝親饗圎丘禮成肆¶赦
<pb:KR4d0082_WYG_068-7a>
者臨御再朞初見上帝神人交感德澤旁周臣轍¶誠歡
誠忭頓首頓首伏以本朝六代八聖承平之久¶曠古所
未聞三年一郊極盛之儀有唐之成法因四¶海來祭之
廣成百神受職之文推演神休肆宥多辟¶恭惟皇帝陛
下體天地之大德性堯舜之深仁受命¶之符本縁斯致
御世之道亦由是隆復因行禮之終¶益廣好生之澤臣
頃斥居荒服豈意生還今密邇邦¶畿亟聞敷命造庭稱
慶雖絶望於餘生鼓腹載歌竊<md:KR4d0082_SBCK_018-6b>¶有幸於今日臣無任瞻
<pb:KR4d0082_WYG_068-7b>
天望聖踊躍屏營之至謹奉¶表稱賀以聞¶
　　降授朝請大夫謝表¶
臣轍言伏奉告降授朝請大夫賜紫金魚袋差遣勲¶封
食實封如故者罪大恩寛言者未厭官高德薄法¶所不
容尚領真祠實出寛憲臣轍誠惶誠恐頓首頓¶首伏念
臣早塵近列無補明時下則拙於身謀上則¶闇於國體
先朝矜其愚陋宥以遐荒前後七年浮沉¶萬死偶真人
之御厯敷大號以惟新普復舊官亟叨¶厚禄然臣年迫
<pb:KR4d0082_WYG_068-8a>
衰暮知復何為身利退藏顧未敢請<md:KR4d0082_SBCK_018-7a>¶因循於此黽俛自
慙雖復追削者五官仍且獲安於¶閑局涵恩至厚為幸
已多此葢伏遇皇帝陛下以堯¶舜之仁行成康之政
衷未忘於舊物恩許畢其餘生¶臣謹當杜門躬耕没齒
蔬食知生成之難報姑静黙¶以待終臣無任瞻天望聖
激切屏營之至謹奉表稱¶謝以聞¶
　　謝復墳寺表¶
臣轍言准潁昌府牒准御筆手詔節文應係籍宰執¶墳
<pb:KR4d0082_WYG_068-8b>
寺昨經改正仍並給還者名書罪籍慙負明時恩¶念私
塋特還舊刹九泉受賜荒隴生光臣轍誠惶誠<md:KR4d0082_SBCK_018-7b>¶恐頓首
頓首伏念臣早以空踈叨居近密始終無補¶愚不自量
恩禮誣加驟及既徃一被黨人之目上遺¶先臣之憂舊
恩巳移没齒何覬豈謂詔恩一出故物¶復還丘&KR0940;絶芻
牧之虞松檟變燋枯之色骨肉感涕¶閭里咨嗟此葢伏
遇皇帝陛下性仁無私聖孝不匱¶覽二帝初潜之地動
一物失所之懐號令所加存没¶咸賴臣衰病巳久報恩
<pb:KR4d0082_WYG_068-9a>
之日不長子孫在前竭忠之¶心未替過此以徃無所裁
之臣無任瞻天望聖激切¶屏營之至謹奉表稱謝以聞<md:KR4d0082_SBCK_018-8a>¶　　謝復官表二首¶
屏居田里忽捧絲綸恩㫖非常驚喜交至臣中謝伏¶念
臣向者叨塵名位自取顛隮亟䝉召歸即還舊物¶之厚
中雖貶奪不失便地之安衰老之餘退藏為幸¶閉門念
咎既久謝於交遊没齒無言葢僅同於木石¶雖未即死
豈復干榮此葢伏遇皇帝陛下聖德日新¶仁心天覆躬
<pb:KR4d0082_WYG_068-9b>
受八寳推恩萬方朝陽一升雖幽咸照¶時雨既至靡物
不䝉遂使死灰再然朽骨重肉顧臣¶筋骸巳憊不任鞭
䇿之施耳目俱昬絶望清明之化¶論報無日荷恩則深
臣無任瞻天<md:KR4d0082_SBCK_018-8b>¶仰聖激切屏營之至
誕膺八寳承天地之休連錫二階均雷雨之施恩深¶難
報感極何言臣中謝伏念臣憂患餘生老病兼至¶廢黜
雖久尚霑品秩之餘奉養雖微更獲耕耘之助¶一毫以
上皆出於君恩累歳偷安有慚於公議復叨¶寵數深屬
<pb:KR4d0082_WYG_068-10a>
無名兹葢伏遇皇帝陛下天造曲成聖功¶獨運深憐枯
槁重許發生示人以無私之心施德於¶不報之地臣雖
頑鄙粗識恩私筋力巳衰莫展驅馳¶之用忠誠尚在豈
以生死而移臣無任瞻天¶仰聖激切屏營之至
　　皇太后上僊慰表¶
臣轍言伏覩今月十四日大行皇太后遺誥至潁昌<md:KR4d0082_SBCK_018-9a>¶府
者母儀淪喪率土震驚臣轍誠哀誠殞頓首頓首¶大行
皇太后定䇿艱難之中力辭政務之要功存社¶稷德及
<pb:KR4d0082_WYG_068-10b>
生靈奉諱云初痛心罔極伏惟皇帝陛下方¶以天下為
養遽有終身之憂孝愛兼隆哀慕日逺臣¶久居謫籍適
此召還感恩至深奉慰無路臣無任瞻¶望闕庭哀痛殞
越之至謹奉表陳慰以聞¶¶
　　欽聖憲肅皇后祔廟慰表¶
臣轍言伏聞今月二十六日欽聖憲肅皇后神主祔¶廟
禮畢者復土告終祔姑成禮悲動宸極痛徹寰瀛<md:KR4d0082_SBCK_018-9b>¶臣轍
誠哀誠殞頓首頓首欽聖憲肅皇后内治有光坤元至
<pb:KR4d0082_WYG_068-11a>
順方艱難之際好謀而成迨聽斷之辰退藏於密奄¶棄
萬邦之養永嚴七世之祠伏惟皇帝陛下仁孝自¶天感
慕踰等捨曾閔匹夫之志念文武創業之艱深¶抑誠心
以幸天下臣限以在外不獲奔詣闕庭臣無¶任瞻望摧
咽激切屏營之至謹奉表稱慰以聞¶¶
　　欽慈皇后祔廟慰表¶
臣轍言伏聞今月二十六日欽慈皇后神主祔廟禮¶畢
者孝不及養永深敬愛之情禮極追崇亟成陵廟<md:KR4d0082_SBCK_018-10a>¶之制
<pb:KR4d0082_WYG_068-11b>
臣轍誠哀誠殞頓首頓首欽慈皇后毓德仁里¶作嬪皇
家蚤棄宫闈未遑禕狄之盛禮誕育仁聖克¶復祖宗之
舊章神人共依中外追感伏惟皇帝陛下¶孝恭成德思
慕終身雖盡顯親之儀未忘念母之志¶中外瞻仰啓處
不遑臣限以在外不獲奔詣闕庭臣¶無任瞻望摧咽激
切屏營之至謹奉表陳慰以聞¶¶
　　大行太皇太后上僊功德疏¶
臣伏以道大難名本無心於民上功成即去空結想¶於
<pb:KR4d0082_WYG_068-12a>
人間贄罷棗修禭陳禕狄敢薦竺文之祕少資天<md:KR4d0082_SBCK_018-10b>¶福之
餘大行太皇太后伏願乘佛妙因稱民善禱超¶升彼岸
既資福於今生降澤斯民終未忘於故國臣¶無任瞻望
涕泗激切屏營之至謹疏¶
　　皇太后上僊功德疏¶
右臣伏以仙馭賓天聖功在物哀纒率土痛切遺臣¶伏
惟大行皇太后祖烈崇高坤儀博厚定立長之大¶議宗
社以安避成功而不居中外咸仰奄棄東朝之¶養倐起
<pb:KR4d0082_WYG_068-12b>
西方之遊易月有期因山非逺願假佛乘之¶妙少資浄
土之因超三界以無方福羣生於㒺測臣¶無任瞻望涕
泗激切屏營之至謹疏<md:KR4d0082_SBCK_018-11a>¶　　哲宗皇帝大祥功德疏¶
右臣伏以日月有期祥禫成禮甫終遏密滋極痛傷¶伏
惟哲宗皇帝陛下臨御積年威神在物紹聖考之¶遺業
啓華鄂之逺圖至矣成功䀌然永慕爰假佛乘¶之妙少
資仙馭之遊伏願追列聖於九霄齊光斗極¶福遺黎於
<pb:KR4d0082_WYG_068-13a>
四海等固山河臣無任瞻天望聖激切屏¶營之至謹疏¶
　　天寧聖節功德疏¶
臣伏以地厚天高取數固多於萬物堯仁舜孝降年¶獨
永於百王理雖出乎自然事必從乎衆欲是用假<md:KR4d0082_SBCK_018-11b>¶佛乘
之至妙祝宸算之無疆皇帝陛下伏願追繼祖¶宗之隆
度越漢唐之盛恭儉以求仁而仁至愷悌以¶祈福而福
生兼獲華夷之心大副臣民之望臣無任¶瞻天望聖激
切屏營之至謹疏
<pb:KR4d0082_WYG_068-13b>
　　東塋老翁井齋僧疏¶
降授朝請大夫䕶軍賜紫金魚袋蘇轍伏為東塋老¶翁
井近歳以來泉源耗竭人失烹餁田失灌種先壠¶攸託
中情惕然今因姪孫新授廣都主簿元老西歸¶謹請戒
律僧就墳側晨設齋轉經夜設水陸道塲以¶祈㝠應謹
具疏如後<md:KR4d0082_SBCK_018-12a>¶　齋僧七人每僧各轉妙法蓮華經一部七巻設¶水陸
　道塲一夜
<pb:KR4d0082_WYG_068-14a>
右伏以先君太子太師兆自東山躬卜靈宅泉出右¶麓
流於西南旱暵不乾霖潦不溢實有常徳紀於耆¶舊越
自近歳漸致枯竭永為艮坎之徳行止相尋山¶下出泉
在易為䝉䝉極必發失其常性厥咎在人轍¶以愚暗曩
竊名位積譴致罰以累兹泉今者歸依佛¶乘救拔衆苦
伏願道塲清浄山神歡喜泉流瀵發草¶木滋潤居人䝉
賜塋域增固伏乞三寳證知稽首謹¶疏<md:KR4d0082_SBCK_018-12b>¶　
<pb:KR4d0082_WYG_068-14b>
　
　
　
　
　
　
　
　欒城後集巻十八¶
<md:KR4d0082_SBCK_019-1a>¶
<pb:KR4d0082_WYG_069-1a>
欽定四庫<md:KR4d0082_SBCK_019-2a>¶全書
　<md:KR4d0082_SBCK_019-1a>¶欒城後集巻十九¶
　　　　　　　　　　　　　宋　蘇轍　撰
　青詞十一首¶
　　京師¶
臣久以空踈預聞國政上愧天地下慙君父常願蔑¶私
以狥公捐身以濟物而知有所不周力有所不逮¶事不
稱心十常三四俯仰愧負朝夕不忘而復愚幼¶之年過
<pb:KR4d0082_WYG_069-1b>
咎未免長而知悔徃不可追頃自十載以來¶心存至道
清心寡欲僅乃少完浩如渉川未知攸濟¶敢以初生之
日仰祈真聖之恩察其誠心被以妙力¶令臣所志獲遂
所學有成國以永寧身以長久臣不<md:KR4d0082_SBCK_019-1b>¶勝大願頓首頓首
謹詞¶
　　高安四首¶
伏以生於微陋性極㝠頑叨䝉國恩預聞政事才短¶德
薄福過禍生任意直前不知罪譴之增積終年三¶黜遂
<pb:KR4d0082_WYG_069-2a>
渉江湖之嶮艱手足之親播遷瘴海父子之愛¶留寓中
原寄跡高安遽逢生日術者薦告厄運稍移¶仰叩天閽
冀回聖造矜其愚而多怨察其中之無他¶赦宥徃愆刋
除罪籍俾我同氣俱復近邦茍獲閑地¶以偷安非復要
途之敢望棲心澹泊粗成止欲之因¶畢老勤行竊冀長
年之幸傾倒激切不知所裁臣無<md:KR4d0082_SBCK_019-2a>¶任瞻天瀝懇惶恐戰
越之至謹詞¶
伏以臣夫婦歸誠至道託迹塵寰自幼至今隨世所¶行
<pb:KR4d0082_WYG_069-2b>
豈免過咎况復近歳預聞國事福禄盈滿功行蔑¶聞致
此顛隮將復誰咎重以兄軾平生悻直仇怨滿¶前流竄
海濱日虞瘴癘以至墳墓隔絶父子分離相¶望萬里患
不相救今斥逐以來薦歴寒暑追惟既徃¶非有邪慝憂
患巳深理或當復惟真聖慈閔與物無¶私庶幾北還近
獲成命非復有心於榮遇惟覬少獲¶於安全憐其虛心
養氣之勤錫以問道逢師之幸臣¶無任懇倒之至謹詞<md:KR4d0082_SBCK_019-2b>¶伏以謫居高安行將再歳杜門自省日懼禍災乃者¶火
<pb:KR4d0082_WYG_069-3a>
焚閻閭勢極熾猛風從北來正趨舘舍治任挈族¶未知
所適而風回火轉幸免焚爇向非神祗明察憐憫¶困窮
則雖免灰燼之虞必有狼狽之患敢陳菲供少¶答靈貺
伏願稍垂慶祐洗除宿殃臣無任懇倒之至¶謹詞¶
伏念本鄉通義以仕為家再謫高安累年於此以忠¶獲
罪夫婦漂流擕家不前男女離散宿有疾疢不甚¶康強
飽暖安閑雖感恩於造物拘縻窘逼常興嘆於¶異鄉日
届初生家陳薄供望三清而稽首仰衆聖以<md:KR4d0082_SBCK_019-3a>¶馳誠稍回
<pb:KR4d0082_WYG_069-3b>
恩光照此䧟穽願渉新歳脱去宿殃禄命¶増長骨肉和
合悁悁誠意莫敢盡宣臣無任瞻天俟¶命激切屏營之
至頓首頓首謹詞¶
　　龍川二首¶
伏念臣頃自甲戌之歳大運在酉命運相衝是歳生¶日
之後自門下侍郎謫守汝州爾後四經流竄今在¶循州
嶮阻厄窮何所不歴疾疢喪禍近復繼作雖卯¶酉逆順
天理難逃微生不幸適丁其㑹然術推隂命¶先凶後吉
<pb:KR4d0082_WYG_069-4a>
自始入運今巳七年豈始迎其災而終亡¶其吉伏願俯
念窮困稍垂寛宥覺悟朝廷解釋羅網<md:KR4d0082_SBCK_019-3b>¶骨肉安樂相從
北還區區寸誠願盡於此臣無任懇¶倒之至謹詞¶
伏念臣始自甲戌得罪於朝流竄南方於今七載再¶投
嶺表亦又三年瘴毒所侵骨肉凋喪衣食所迫囊¶橐空
虛脾胏冷洩藥石不效北歸無日老而益窮常¶懼寄死
南荒永隔鄉井因上元之穀旦依道士之靈¶科稽首泥
塗歸命仙聖一願養心煉氣日見成功積¶隂消散真陽
<pb:KR4d0082_WYG_069-4b>
充滿二願朝廷覺悟羅網解脱振衣北¶還躬耕為樂三
願南北眷屬各保安寧北歸之時一¶一相見臣已身心
自誓屏去邪淫等觀&KR0072;親普加慈<md:KR4d0082_SBCK_019-4a>¶恕遇有方便知無不
為或在廟堂或在田野並推此¶心無有變易天地鬼神
實聞此言雖生成之恩兹未¶能報而螻蟻之志死且不
渝臣無任懇倒之至謹詞¶
　　閤皁
伏念臣頃自丁丑之春得罪朝廷流放海上是時舟¶¶過
<pb:KR4d0082_WYG_069-5a>
臨江近瞻閤皁遥望玉笥誠心惕然徼福聖境願¶得生
還中原當就兹山恭陳薄供以答靈造今巳䝉¶恩授前
件官岳州居住乘舟北歸復出山下而私行¶無力仰止
勝地不能自致惟神格斯不可揆度容光¶必照何所不
臨臣邅回瘴癘之鄉得脱病苦出入嶺<md:KR4d0082_SBCK_019-4b>¶海之際獲返江
湖天地之恩草木何報重念臣志弱¶才短學術空虛頃
歳忝冐實為過分然其忠國愛民¶始終一心粗若無愧
人不可㒺而况於天儻兹心不¶誣願今日巳徃隨福所
<pb:KR4d0082_WYG_069-5b>
有隨力所堪除其艱難錫之¶安稳至於壽考由命富貴
在天不敢妄祈有所非覬¶臣無任懇倒激切之至謹詞¶
　　許昌三首¶
伏念臣頃以宿世舊殃七年流竄天鑒在上矜其無¶他
還寓潁川粗霑微禄顧眎世事自知難堪姑願築¶室耕
田養生送死優游里社聊以卒歳惟是學道之<md:KR4d0082_SBCK_019-5a>¶心澹泊
巳久雖勉求虛静而習氣未除力行升降而¶天路猶塞
疾病雖去精氣未凝方當厄運之終復遇¶生日之至仰
<pb:KR4d0082_WYG_069-6a>
祈真聖愍我勤勞洗濯徃愆助成道力¶臣無任懇倒激
切之至謹詞¶
伏念臣頃自嶺外還居潁川雖身沾薄俸而心虞多¶難
汝南經歳老病逼身今兹甲申建歳庚申乘運邜¶人至
此法當少泰偶於歳首復返舊廬敢以初生之¶辰仰祈
真聖之祐然臣久慕至道中無他求惟是欲¶習初乾日
望增進願心廣博終冀成就伏願隨力所¶堪隨福所有
内以安身外以及物雖退轉之咎自誓<md:KR4d0082_SBCK_019-5b>¶以必無而保全
<pb:KR4d0082_WYG_069-6b>
之功實冀於㝠助臣無任懇倒激切¶之至謹詞¶
伏念臣幼為諸生力學雖蚤聞道則遲中歳從仕憂¶患
常多安樂則少晩年學道用力雖篤成功未期所¶經生
日六十有七來日無幾有志未從一自謫居南¶服首尾
七歳旋居潁川又復五載齒髪衰變氣血消¶亡回首功
名自分巳矣存心性命猶幸得之伏願真¶聖哀矜成就
微志茍獲安身之福敢忘及物之心臣¶無任懇倒激切
之至謹詞
<pb:KR4d0082_WYG_069-7a>
　祝文二首<md:KR4d0082_SBCK_019-6a>¶　　嵩山祝文¶
轍昔縁吏役自陳如洛道出嵩少秋雨方淫繁雲如¶絮
纒覆山上究觀近麓莫矚諸嶺據鞍黙禱庶幾一¶見俛
仰未幾豁然雲移如巻重帷郤寘山後連峯角¶立草木
可數驚顧竊歎莫知其由昔韓愈南征有感¶於衡豈以
無似克配前烈黙然慙惕不以語衆至於¶今日十有八
年永懐疇昔有不能巳謹遣家兵以茶¶酒香燭及佛經
<pb:KR4d0082_WYG_069-7b>
疏伸導薄誠神鑒不昧景饗昭答謹¶告¶
　　汝州謝雨文<md:KR4d0082_SBCK_019-6b>¶維紹聖元年歳次甲戌四月壬寅朔二十六日丁夘¶太
中大夫知汝州軍州事䕶軍蘇轍謹以清酒特羊¶之奠
恭祭於北園社令后土神君轍以罪戾謫守兹¶土自春
徂夏旱飢為苦麰麥殄悴禾未出畝吾民憂¶傷巫覡旁
午念予罪人餘譴累汝間行北園亭曰致¶雨前守趙王
有禱咸許顧慙昔賢願躡前武掃地而¶祭屏去牖户清
<pb:KR4d0082_WYG_069-8a>
漪繞屋喬木環渚微風肅然神物來¶處吾僚祗敬齋宿
吾府雲興山際倐遍天宇風來不¶疾雷發不怒祁祁甘
澤如哺如乳酒不濡地鴈不升¶俎仁哉有神未請而予
再宿告晴高下咸浦朝陽既<md:KR4d0082_SBCK_019-7a>¶升鉏耨畢舉宿麥斯實施
及禾黍吏免訶譴民病獲¶愈念惟始至神則何取祗薦
醪牲以永斯祜尚饗¶
　
　
<pb:KR4d0082_WYG_069-8b>
　
　
　
　
　
　
　
　欒城後集巻十九<md:KR4d0082_SBCK_019-7b>¶<md:KR4d0082_SBCK_020-1a>¶
<pb:KR4d0082_WYG_070-1a>
欽定¶¶四庫全<md:KR4d0082_SBCK_020-4b>¶書
　<md:KR4d0082_SBCK_020-1a>¶欒城後集巻二十¶
　　　　　　　　　　　　　宋　蘇轍　撰
　祭文一十八首
　　祭張宫保文¶
維元祐六年歳次辛未十二月乙夘朔二十日甲戌¶太中
大夫守尚書右丞蘇轍謹以清酒庶羞之¶奠致祭於故
太子太保致仕張公四¶丈之靈轍之方冠公守西蜀時
<pb:KR4d0082_WYG_070-1b>
予先君幅巾田服尺¶書見公一見而知曰此鴻鵠困於
棘茨君亦嘻嗟世¶莫知我孰謂斯人獨明且果顧我與
兄復徃從之少¶未更事見亦弗疑後將有成達於家邦
斯言是信不¶折不降渉世多艱久而莫伸從公陳宋庇
於有仁既<md:KR4d0082_SBCK_020-1b>¶博以文又約以禮示我夷易行不知止南遷
而還迎¶我而笑世將用子要志於道我曰不然將復見
公俛¶仰六年斯志莫從遺章上聞匪私爾傷慶厯之遺
今¶也則亡嗚呼公之少年坦然不羈自放於酒竹林是
<pb:KR4d0082_WYG_070-2a>
師及其從宦精深粹密禮家法士莫見其隙公之問¶學
初亦弗勤汎然游心功倍於人有疑而問時罔弗¶達禮
則鄭産樂則吳扎公之從巳色温言厲卒然相¶逢忽若
無意其所與交金石弗渝可以托之六尺之孤¶公之事
君道大言深心所不欲富貴莫淫詭詞削草¶人亦弗知
雖罔克用亦罔克疑公老於世事見於外<md:KR4d0082_SBCK_020-2a>¶人之知公兹
亦其槩公性静深灼見安危遇物斯應¶動獲所宜退而
自養湛然純一與天為徒惟道非術¶逮其將亡言若平
<pb:KR4d0082_WYG_070-2b>
生寂然委蜕不怛於行道實在天¶後必有傳謂予可教
而亦弗聞公入不出我出不還¶而使斯道忽乎茫然嗚
呼尚饗¶
　　祭文與可學士文¶
元祐七年八月日太中大夫守門下侍郎蘇轍謹以¶清
酒庶羞之奠致祭於故知湖州與可學士親家翁¶之靈
嗚呼漢蜀太守石室之孫散居梓潼耕稼隠淪¶是生高
人文如西京雅詩楚詞雲溶泉清心恬手柔<md:KR4d0082_SBCK_020-2b>¶𨽻草從橫
<pb:KR4d0082_WYG_070-3a>
毫墨之餘遇物賦形怪石㠝列翠竹羅生¶得於無心見
者自驚嗟世知公以是為賢公心浩然¶實而弗炫有觸
不屈始知其堅世在熈寧士銳而翾¶利誘於旁奔走傾
旋公居其間澹乎忘言洋人病茶¶徐為一宣抱志不伸
委化而遷惟我與公交友忘年¶以静喜我申以婚姻子
喪婦存諸孫在前撫而教之¶尚侈公門窀穸有時送車
盈阡千里寓詞聞乎不聞¶嗚呼尚饗¶
　　祭亡婿文逸民文
<pb:KR4d0082_WYG_070-3b>
元祐七年八月日太中大夫守門下侍郎蘇轍以清<md:KR4d0082_SBCK_020-3a>¶酒
庶羞之奠致祭於故文郎逸民秀才之靈我與君翁¶忘
年之義長女未筓許適君子君少不羣介然老成¶誦詩
屬文亦繼家聲我獨怪君吐詞悲傷是必多難¶否則不
長别我於宋送我於株扶喪舟行萬里有餘¶我還南方
君旅成都相望天涯逾歳一書我還京師¶幸將見君一
病不復發書酸辛女有烈志留鞠諸孤¶賦詩栢舟之死
不渝惸惸遺孫教以詩書庶幾有成¶歸大君閭嗚呼尚
<pb:KR4d0082_WYG_070-4a>
饗¶
　　再祭張宫保文¶
元祐七年八月日太中大夫守門下侍郎睂山蘇轍<md:KR4d0082_SBCK_020-3b>¶謹
以清酒庶羞之奠致祭於故宣徽南院使太子太¶保贈
司空張公四丈之靈公志大而才高氣直而慮¶深世俗
之所不悦而君子之所服膺轍從公游實見¶而知𦕈視
世間若無足為及其觀㑹通以行典禮葢¶未嘗失時汎
觀衆人澹然無心及其結意氣而同憂¶患葢堅如斷金
<pb:KR4d0082_WYG_070-4b>
故方其出也仕歴三世雖未嘗不用¶而才莫能既逮其
處也與衆雜居雖㒺有不伏而中¶情實踈究觀始終疑
其天人或因物以有覺或逢人¶而益信由是嗇氣養神
以終其身中忘我以發照外¶忘物而逺塵至於委化之
日泊然反真嗚呼我之從<md:KR4d0082_SBCK_020-4a>¶公始於父兄師友之交親戚
之情而掩棺不哭送𦵏¶不行無以寄哀請易公名惟文
與定庶幾平生公雖¶不求朝有典刑嗚呼尚饗¶
　　祭亡嫂王氏文
<pb:KR4d0082_WYG_070-5a>
元祐八年歳次癸酉九月丙子朔十八日癸巳太中¶大
夫守門下侍郎蘇轍與新婦徳陽郡夫人史氏謹¶以家
饌酒果之奠致祭於亡嫂同安郡君王氏之靈¶轍幼學
於兄師友實兼志氣雖同以不逮慙兄剛而¶塞物或不
容既以名世亦以不逢轍驟而從初未免¶憂㛐以婦人
處之則優兄坐語言收畀藂棘竄逐邾<md:KR4d0082_SBCK_020-4b>¶城無以自食賜
環而來歳未及期飛集西垣遂入北¶扉貧富慼忻觀者
盡驚㛐居其間不改色聲冠服肴¶蔬率從其先性固有
<pb:KR4d0082_WYG_070-5b>
之非學而然族人咨嗟觀行責¶報謂必多福繼以壽考
中歳而殂理有莫知三子俱¶良聊以慰之兄牧中山始
嬪而徃謂我在兹屬以時¶享距城半舍旁撫仲婦無慼
無懼祭遣諸子嗚呼哀¶哉尚饗¶
　　祭八新婦黃氏文¶
元符二年十一月四日辛未舅姑躬以家饌酒果之¶奠
致祭於故八新婦黃氏之靈吾不善處世得罪乎<md:KR4d0082_SBCK_020-5a>¶朝播
遷南荒水陸萬里家有三子季子季婦實從此¶行自筠
<pb:KR4d0082_WYG_070-6a>
徙雷自雷徙循風波恐懼蹊遂顛絶所至言¶語不通飲
食異和瘴霧昏翳醫藥無有歳行方閏氣¶候殊惡晝熱
如湯夜寒如氷行道殭仆居室困瘁始¶自僕𨽻浸淫不
巳十病六七而汝獨甚天乎何辜遂¶殞於瘴追惟平昔
慈祥寛厚孰云不淑而止於是南¶北異俗伏臘幾廢燔
炙豚魚漸漬果蔬承祀寧賓不¶異中夏卒無一言歎恨
流落逮及啓手脫然而逝惟¶我夙業累爾幼稚興言涕
落呼天何益五里禪室頃¶所嘗寓土燥室完密邇吾廬
<pb:KR4d0082_WYG_070-6b>
權厝其間毋或恐怖二<md:KR4d0082_SBCK_020-5b>¶子雖幼資可成就姑自鞠養無
水火患猶冀災厄有¶盡天造有復全柩北返歸安故土
魂而不昧識此誠¶意嗚呼哀哉尚饗¶
　　北歸祭東塋文¶
維建中靖國元年歳次辛巳三月壬戌朔十五日丙子
男具官轍因姪¶千之等西歸謹以家饌酒果之奠昭告
於先考編禮¶贈太子太師先妣程氏追封成國太夫人
之靈轍恭¶承先業奉教不謹紹聖之初權臣擅命普害
<pb:KR4d0082_WYG_070-7a>
忠良先¶除異巳轍與兄軾同時還南邅回江西流落嶺
外奔¶走萬里始終七年尚賴世德有慿遺澤未冺久處
瘴<md:KR4d0082_SBCK_020-6a>¶霧雖病不死庚辰正月帝出於震推恩四海澤及兄¶
弟同復舊秩皆侍真祠轍遂自龍川北還許下始與諸¶子
濡沫相收西望松檟鬱葱在目然念灑掃弗躬齋¶祭遐
逖歳月滋久悔咎何贖兄軾來自海南道逺未¶至皆以
困躓之餘思歸未獲如人病躄心不忘起瞻¶望涕泗不
知所言謹告
<pb:KR4d0082_WYG_070-7b>
　　祭亡兄端明文¶
維建中靖國元年歳次辛巳九月乙未朔初五日癸¶亥
弟具官轍謹遣男逺以家饌酒果之奠致祭於亡¶兄端
明子瞻之靈嗚呼手足之愛平生一人幼學無<md:KR4d0082_SBCK_020-6b>¶師受業
先君兄敏我愚賴以有聞寒暑相從逮壯而¶分渉世多
艱竟奚所為如鴻風飛流落四維渡嶺渉¶海前後七朞
瘴氣所烝&KR0275;風所吹有來中原人鮮克¶還義氣外強道
心内全百折不摧如有待然真人龍¶翔雷雨浹天自儋
<pb:KR4d0082_WYG_070-8a>
而廉自廉而永道路數千亦未出嶺¶終止毘陵有田數頃
逝將歸休築室鑿井嗚呼天之難¶忱命不可期秋景渉
江宿瘴乘之上燥下寒氣不能¶支啓手無言時惟我思
念我伯仲我處其季零落盡¶矣形影無繼嗟乎不淑不
見而逝號呼不聞泣血至¶地兄之文章今世第一忠言
嘉謨古之遺直名冠多<md:KR4d0082_SBCK_020-7a>¶士義動蠻貊流竄雖久此聲不
没遺文粲然四海所¶傳易書之秘古所未聞時無孔子
孰知其賢以俟聖¶人後則當然喪來自東病不克迎卜
<pb:KR4d0082_WYG_070-8b>
𦵏嵩陽既有治¶命三子孝敬㒺留於行陟岡望之涕泗
雨零尚饗¶
　　再祭亡嫂王氏文¶
維崇寧元年歳次壬申四月乙酉朔二十三日丁未¶具
官蘇轍與新婦德陽郡夫人史氏謹以家饌酒果¶之奠
致祭於亡嫂同安郡君王氏之靈嗚呼天禍我¶家兄歸
自南没於毘陵諸孤䕶喪行於淮汴望之拊¶膺自㛐之
亡旅殯西圻九年於今兄没有命𦵏我嵩<md:KR4d0082_SBCK_020-7b>¶山土厚水深
<pb:KR4d0082_WYG_070-9a>
邁徃告遷及迨初婦靈輀是升道出潁¶川家寓於兹迎
哭傷心逺日孟秋水潦方降畏行不¶能塋兆東南精舍
在焉有佛與僧徃寓其堂以須兄¶至歸於丘林雖非故
鄉親族不遐勿畏勿驚嗚呼尚¶饗¶
　　再祭亡兄端明文¶
維崇寧元年歳次壬午五月乙夘朔日弟具官轍與¶新
婦德陽郡夫人史氏謹以家饌酒果之奠致祭於¶亡兄
子瞻端明尚書之靈嗚呼惟我與兄出處昔同¶幼學無
<pb:KR4d0082_WYG_070-9b>
師先君是從遊戲圖書寤寐其中曰予二人要<md:KR4d0082_SBCK_020-8a>¶如是終
後迫寒飢出仕於時鄉舉制䇿並驅而馳猖¶狂妄行誤
為世羈始以是得終以失之兄遷於黃我斥¶於筠流落
空山友其野人命不自知還服簮紳俛仰¶幾何寵禄遄
臻欲去未遑禍來盈門大庾之東漲海¶之南黎蜒雜居
非人所堪瘴起襲帷&KR0275;來掀簷卧不¶得寐食何暇甘如
是七年雷雨一覃兄歸晉陵我還¶潁川願一見之乃有
不然瘴暑相尋醫不能痊嗟兄¶與我再起再顛未嘗不
<pb:KR4d0082_WYG_070-10a>
同今乃獨先嗚呼我兄而止¶斯耶昔始宦遊誦韋氏詩
夜雨對床後勿有違進不¶知退踐此禍機欲復斯言而
天奪之先壟在西老泉<md:KR4d0082_SBCK_020-8b>¶之山歸骨其旁自昔有言勢不
克從夫豈不懐地雖¶郟鄏山曰峩睂天實命之豈人也
哉我寓此邦有田¶一㕓子孫安之殆不復遷兄來自西
於是磐桓卜告¶孟秋歸於其阡潁川有蘇肇自兄先嗚
呼尚饗¶
　　再祭八新婦黃氏文
<pb:KR4d0082_WYG_070-10b>
維年月日舅具官蘇轍姑德陽郡夫人史氏謹以家¶饌
酒果致祭於亡第八新婦黃氏之靈我昔南遷自¶筠徂
雷自雷徂循萬里之行季子季婦同此艱勤婦¶生名家
有德有容幼不逮門繾綣相從冐嶮渉瘴初¶無咎言念
我厄窮徃反累汝愧於心顔瘴病彌月藥<md:KR4d0082_SBCK_020-9a>¶石不效卒殞
當年弱子稚女躑躅吾側念母悽然汝徃¶莫追撫此二
孫冀其成人命降自天舉家北返與¶柩俱還嗟哉吾兄
没於毘陵返𦵏郟山兆域寛深舉¶棺從之土厚且堅種
<pb:KR4d0082_WYG_070-11a>
栢成林以付而子百年以安嗚¶呼尚饗¶
　　祭范子中朝散文¶
維建中靖國元年歳次辛巳十二月丁亥朔初十日¶丙
申太中大夫提舉鳯翔府上清太平宫䕶軍蘇轍¶謹以
清酒庶羞之奠致祭於故朝散范君子中之靈¶蘇氏范
氏同出坤維蜀公告休居潁之湄我老去國<md:KR4d0082_SBCK_020-9b>¶歸亦從之
公逝久矣見其長子婚姻之故莫我遐棄¶一叩我門遂
不再至嗟夫不淑病日以侵一卧歴時¶弗寤弗興一子
<pb:KR4d0082_WYG_070-11b>
既冠一衣始勝我見蜀公帝城西偏¶君與中叔笑言相
驩叔先仲亡君獨蒼顔内撫族黨¶外接友朋恭敬愷悌
此邦所稱嗟我寓新孰慰此心¶升堂不見哭不復聞俛
仰幾何獨為古人鄉黨之好¶盡此一罇嗚呼尚饗¶
　　祭王子敏奉議文¶
維年月日具官蘇轍謹以清酌庶羞之奠致祭於故¶知
縣奉議王君子敏之靈昔我在宋吾兄在徐君家<md:KR4d0082_SBCK_020-10a>¶伯仲
來學詩書行義不回詞章有餘我曰可人綴以¶婚姻既
<pb:KR4d0082_WYG_070-12a>
親且友其行日新伯氏不淑殞於方春君登¶丙科又敏
於政惠於上官民亦不病矯然衆中氣和¶而正孝友之
善中發於誠均其有無以及孤惸嫁女¶娶婦期不負兄
我居潁川君令陵臺十日税駕為我¶徘徊受法道師不
近酒杯我顧君笑自苦奚為隙駒¶逝矣為樂何時去我
三年遂病以衰失官居汝啓處¶未安伏枕不興將没何
言有志弗從使我永嘆嗚呼¶尚饗¶
　　遣适歸祭東塋文<md:KR4d0082_SBCK_020-10b>¶
<pb:KR4d0082_WYG_070-12b>
維崇寧三年歳次甲申八月壬寅朔二十一日壬戌¶男
降授朝請大夫䕶軍賜紫金魚袋轍謹遣第二男¶承事
郎監東嶽廟适西歸致祭於先君贈太子太師¶先妣程
氏五三君追封成國太夫人之墓轍自元符¶庚辰䝉恩
北歸西望松檟即懐歸志孤拙多難事與¶心違俛仰四
年進退惟戾日月不待齒髪變衰深懼¶溘然無復歸日
遣适代徃周行兆域有志不獲涕泗¶垂臆兄軾巳没遺
言𦵏汝轍與婦史夙約歸祔常指¶庚穴以敕諸子茍未
<pb:KR4d0082_WYG_070-13a>
即死猶幸一歸躬行汛掃以畢¶餘願尊靈不泯鍳此誠
意尚饗<md:KR4d0082_SBCK_020-11a>¶　　祭黃師是龍圖文¶
嗚呼尊先使君與我早歳旅於天廷自唐巳然同年¶友
朋異姓弟兄南北東西不約而親義均同生君家¶在陳
我官陳庠時始合并君方少年出從鄉貢曄然¶有聲一
飛絶羣不入州縣數載公卿無惡於民無怨¶於友氣和
且平我遷南方歸來老矣故舊無幾君家¶父子見我京
<pb:KR4d0082_WYG_070-13b>
師相顧而喜徃來綢繆昏姻之好實始¶於此我廢於時
君任日躋一榮一瘁親友之恩始終¶不渝允也君子君
於父兄人無間言閔子是似其於¶吏民不剛不柔次公
之比謂當百年仰事慈親以及<md:KR4d0082_SBCK_020-11b>¶愛弟柰何不淑有志不
終中道而棄丹旐翩然宛丘¶之隅萬事巳矣我老杜門
素車不行一慟永巳嗚呼¶尚饗¶
　　祭范彛叟右丞文¶
維年月日具官蘇轍謹遣男具官遲以清酌庶羞之¶奠
<pb:KR4d0082_WYG_070-14a>
致祭於故右丞范公彛叟之靈維昔先正文正稱¶首嗟
我晩生不識耆舊從事南都見其叔子議論瑯¶然前人
是似我遷南方六年而歸平生交舊多聚京¶師晩遇仲
氏秉國之維以義知我傾葢不疑我復遷¶南仲亦繼徃
瘴癘侵凌氣血凋喪同歸潁川白首相<md:KR4d0082_SBCK_020-12a>¶向問疾於牀執
手無言慟哭其堂殱此忠賢公方在¶朝四方所瞻居未
逾歳亦來守邦顧我里閈盃酒相¶從徃還之歡意若將
終我寓汝南公旅彭城尺書不¶通期我以誠我還舊廬
<pb:KR4d0082_WYG_070-14b>
終歳杜門公歸訪我欣然笑¶言三日不見而以訃聞老
病無朋誰復念我永懐仲¶叔言出涕墮於乎哀哉尚饗¶
　　祭寳月大師宗兄文¶
維紹聖二年歳次乙亥十月癸亥朔十一日癸酉降¶授
左朝議大夫試少府監分司南京䕶軍蘇轍因僧¶法舟
西歸以香茶果蔬之奠致祭於故寳月大師宗<md:KR4d0082_SBCK_020-12b>¶兄之塔
轍方志學從先君子東遊故都覽觀藥市解¶鞅精舍時
始見兄頎然如鵠介而善鳴宗黨之故情¶若舊識屈信
<pb:KR4d0082_WYG_070-15a>
臂頃閱歳四十性直且剛纎惡不容與¶人盡言口如病
風惟我兄弟不見瑕疵行有利病勢¶有隆汙始終一意
不為薄厚交遊之間葢未始有昔¶我之東師則有言遊
宦如寄非可久安意適忘歸憂¶患所由亟還於鄉泉石
可求我志師言未返而顛師¶亦不待與化俱遷遣舟與
榮萬里來訃開紙失聲悔¶恨無所彈指西望夘塔既成
臨絶之言求我以銘自¶我竄逐憂病相襲緝綴清風得
一妄十追懐曩好徒<md:KR4d0082_SBCK_020-13a>¶有此心心則不忘而病未能收淚
<pb:KR4d0082_WYG_070-15b>
語舟歸酌流水一¶生一死誠則無巳嗚呼尚饗¶
　　祭逍遥聰長老¶
紹聖三年九月二十九日降授左朝議大夫試少府¶監
分司南京䕶軍蘇轍謹以香茶果蔬之奠告於故¶逍遥
長老聰公我生多故再謫於筠萬里故鄉孰為¶故人師
自吾蜀為筠導師坦然無心言直氣夷顧我¶如故彌久
而堅逮兹再來為我出山逍遥無師衆願¶師徃師念我
獨為衆所强入山幾何自春徂秋一病¶不治蟬蛻莫留
<pb:KR4d0082_WYG_070-16a>
此心超然去住不疑筠人懐思涕泣<md:KR4d0082_SBCK_020-13b>¶嗟咨山中來告夘
塔將成一奠之哀斯未忘情尚饗¶
　
　
　
　
　
　
<pb:KR4d0082_WYG_070-16b>
　
　
　
　
　
　
　
　欒城後集巻二十¶
<md:KR4d0082_SBCK_021-1a>¶
<pb:KR4d0082_WYG_071-1a>
欽定四庫全書
　欒城<md:KR4d0082_SBCK_021-1b>¶後<md:KR4d0082_SBCK_021-18b>¶集巻二十一<md:KR4d0082_SBCK_021-1a>¶　　　　　　　　　¶　　　　宋　蘇轍　撰
　雜文一十三首¶
　　汝州龍興寺修吳畫記
予¶先君宫師平生好畫家居甚貧而購畫常若不及¶予
兄子瞻少而知畫不學而得用筆之理轍少聞其¶餘雖
不能深造之亦庶幾焉凡今世自隋晉以上畫¶之存者
<pb:KR4d0082_WYG_071-1b>
無一二矣自唐以來乃時有見者世之志於¶畫者不以
此為師則非畫也予昔遊成都唐人遺跡¶遍於老佛之
居先蜀之老有能評之者曰畫格有四¶曰能妙神逸葢
能不及妙妙不及神神不及逸稱神<md:KR4d0082_SBCK_021-1b>¶者二人曰范瓊趙
公祐而稱逸者一人孫遇而巳范¶趙之工方圜不以規
矩雄傑偉麗見者皆知愛之而¶孫氏縱横放肆出於法
度之外循法者不逮其精有¶從心不逾矩之妙於睂之
福海精舍為行道天王其¶記曰集潤州高座寺張僧繇
<pb:KR4d0082_WYG_071-2a>
予每觀之輒歎曰古之¶畫者必至於此然後為極歟其
後東遊至岐下始見¶吳道子畫乃驚曰信矣畫必以此
為極也葢道子之¶迹比范趙為竒而比孫遇為正其稱
畫聖抑以此耶¶紹聖元年四月予以罪謫守汝陽間與
通守李君純¶繹遊龍興寺觀華嚴小殿其東西夾皆道
子所畫東<md:KR4d0082_SBCK_021-2a>¶為維摩文殊西為佛成道比岐下所見筆迹
尤放然¶屋瓦弊漏塗棧缺弛幾侵於風雨葢事之精不
可傳¶者常存乎其人人亡而迹存達者猶有以知之故
<pb:KR4d0082_WYG_071-2b>
道¶子得之隋晉之餘而范趙得之道子之後使其迹亡¶
雖有達者尚誰發之時有僧惠真方葺寺大殿乃喻¶使
先治此予與李君亦少助焉不逾月堅完如新於¶殿危
之中得記曰治平丙午蘓氏惟政所葺衆異之¶曰前後
葺此皆蘓氏豈偶然也哉惠真治石請記五¶月二十五
日¶
　　汝州楊文公詩石記<md:KR4d0082_SBCK_021-2b>¶祥符六年楊公大年以翰林學士請急還陽翟省親¶疾
<pb:KR4d0082_WYG_071-3a>
繼稱病求解官章聖皇帝以其才高名重排羣議¶貸不
加罪逾年以祕書監知汝州公至汝常稱病以¶事付僚
史以文墨自虞得詩百餘篇既還朝汝人刻¶之於石皇
祐中郡守王君為建思賢亭於北園之東¶偏紹聖元年
四月予自門下侍郎得罪出守兹土時¶亭敝巳甚詩石
散落亡者過半取公汝陽編詩而刻¶之仍増廣思賢龕
石於左右壁嗚呼公以文學鑒裁¶獨歩咸平祥符間事
業比唐燕許無愧所與交皆賢¶公相一時名士多出其
<pb:KR4d0082_WYG_071-3b>
門然方其時則巳有流落之<md:KR4d0082_SBCK_021-3a>¶歎既没十有五年聲名猶
籍籍於士大夫而思賢廢於¶𨽻舍馬廏之後詩石散於
高臺華屋之下矣凡假外¶物以為榮觀葢不足恃而公
之清風雅量固自不隨¶世磨滅耶然子獨拳拳未忍其
委於荒榛野草而復¶完之抑非陋歟抑非陋歟¶
　　李簡夫少卿詩集引¶
熈寧初予從張公安道以弦誦教陳之士大夫方是¶時
朝廷以繇役溝洫事責成郡邑陳雖號少事而官¶吏奔
<pb:KR4d0082_WYG_071-4a>
走以不及為憂予獨以詩書諷議竊禄其間雖¶幸得脱
於簡書而出無所與遊葢亦無以為樂也時<md:KR4d0082_SBCK_021-3b>¶太常少卿
李君簡夫歸老於家出入於鄉黨者十有¶五年矣間而
徃從之其居處被服約而不陋豐而不¶餘聽其言未嘗
及世俗徐誦其所為詩曠然閑放徃¶徃脫略繩墨有遺
我忘物之思問其所與遊多慶歴¶名卿而元獻晏公深
知之求其平生之志則曰樂天¶吾師也吾慕其為人而
學其詩患莫能及耳予退而¶質其里人曰君少好學詳
<pb:KR4d0082_WYG_071-4b>
於吏道葢嘗便諸部矣未¶老而得疾不至於廢而棄其
官其家蕭然饘粥之不¶給而君居之泰然其子君武始
棄官以謀養浮沉里¶閭不避勞辱未幾而家以足聞陳
人喜種花比於洛<md:KR4d0082_SBCK_021-4a>¶陽每歳春夏遊者相屬彌月君攜壺
命侣無一日不¶在其間口未嘗問家事晩歳其詩尤高
信乎其似樂¶天也予時方以遊宦為累以謂士雖不遇
如樂天入¶為從官以諫争顯出為牧守以循良稱歸老
泉石憂¶患不及其身而文詞足以名後世可以老死無
<pb:KR4d0082_WYG_071-5a>
憾矣¶君仕雖不逮樂天而始終類焉夫又將何求葢予
未¶去陳而君亡其後十有九年元祐辛未予以幸遇與¶
聞國政禄浮於昔人而令名不聞老將至矣而國恩¶未
報未敢言去葢嘗恐兹心之不從也君之孫宣徳¶郎公
輔以君詩集來告願得予文以冠其首予素高<md:KR4d0082_SBCK_021-4b>¶君之行
嘉其止足而懼不能蹈也故具道疇昔之意¶以授之凡
君詩古律若干篇分為二十巻¶
　　王子立秀才文集引
<pb:KR4d0082_WYG_071-5b>
昔予既壯有二婿曰文務光王適務光俊而剛適秀¶而
和予方從事南都二子從予學為文皆長於詩騷¶然務
光之文悲哀摧咽有江文通孟東野感物傷巳¶之思予
每非之曰子有父母昆弟之樂何苦為此務¶光終不能
改也既而喪其親終喪五年而終予哭之¶慟曰悲夫彼
其文固有以兆之乎始予自南都謫居¶江南凡六年而
歸適未嘗一日不從也既與予同憂<md:KR4d0082_SBCK_021-5a>¶患至於涵泳圖史
馳騖浮圖老子之說亦未嘗不同¶之故其聞道益深為
<pb:KR4d0082_WYG_071-6a>
文益高而予觀之亦益久葢其¶於兄弟妻子嚴而有恩
和而有禮未嘗有過故予嘗¶曰子非獨予親戚亦朋友
也元祐四年秋予奉詔使¶契丹九月君以女弟將適人
將鬻濟南之田以遣之¶告予為一月之行明年春還自
契丹及境而君書不¶至予固疑之及家問之曰噫嘻君
未至濟南病没於¶奉高予哭之失聲君大父諱鬷慶厯
中樞宻使以厚¶重氣節稱考諱正路尚書比部郎中樂
易好施得名¶於士大夫而君以孝友文章居其後謂當
<pb:KR4d0082_WYG_071-6b>
久逺而中<md:KR4d0082_SBCK_021-5b>¶道夭理有不當然者况予老矣而并失此二
人能無¶悲乎君之没女初未能言而子裔未生君弟遹
昔與¶君客徐始識予兄子瞻子瞻皆賢之意王氏之遺
懿¶其卒在遹乎遹裒君之文得詩若干賦若干雜文若¶
干分為若干巻以示予予讀之流涕為此文冠之庶¶幾
初裔能立以畀之¶
　　子瞻和陶淵明詩集引¶
東坡先生謫居儋耳寘家羅浮之下獨與幼子過負¶擔
<pb:KR4d0082_WYG_071-7a>
渡海葺茅竹而居之日㗖蒣芋而華屋玉食之念¶不存
於胸中平生無所嗜好以圖史為園囿文章為<md:KR4d0082_SBCK_021-6a>¶鼔吹至
此亦皆罷去獨喜為詩精深華妙不見老人¶衰憊之氣
是時轍亦遷海康書來告曰古之詩人有¶擬古之作矣
未有追和古人者也追和古人則始於¶東坡吾於詩人
無所甚好獨好淵明之詩淵明作詩¶不多然其詩質而
實綺癯而實腴自曹劉鮑謝李杜¶諸人皆莫及也吾前
後和其詩凡百數十篇至其得¶意自謂不甚愧淵明今
<pb:KR4d0082_WYG_071-7b>
將集而并録之以遺後之君¶子子為我志之然吾於淵
明豈獨好其詩也哉如其¶為人實有感焉淵明臨終䟽
告儼等吾少而窮苦每¶以家貧東西遊走性剛才拙與
物多忤自量為已<md:KR4d0082_SBCK_021-6b>¶必貽俗患黽俛辭世使汝等幼而飢
寒淵明此語葢¶實録也吾今真有此病而不蚤自知半
生出仕以犯¶世患此所以深服淵明欲以晩節師範其
萬一也嗟¶夫淵明不肯為五斗米一束帶見鄉里小人
而子瞻¶出仕三十餘年為獄吏所折困終不能悛以䧟
<pb:KR4d0082_WYG_071-8a>
於大¶難乃欲以桑榆之末景自託於淵明其誰肯信之
雖¶然子瞻之仕其出入進退猶可考也後之君子其必¶
有以處之矣孔子曰述而不作信而好古竊比於我¶老
彭孟子曰曾子子思同道區區之迹葢未足以論¶士也
轍少而無師子瞻既冠而學成先君命轍師焉<md:KR4d0082_SBCK_021-7a>¶子瞻常
稱轍詩有古人之風自以為不若也然自其¶斥居東坡
其學日進沛然如川之方至其詩比杜子¶美李太白為
有餘遂與淵明比轍雖馳驟從之而常出¶其後其和淵
<pb:KR4d0082_WYG_071-8b>
明轍繼之者亦一二焉紹聖四年十二月¶十九日海康
城南東齋引¶
　　六孫名字說¶
予三子伯曰遲仲曰适叔曰遜始各一子耳予年六¶十
有五而三人各復一子於是予始六孫昔予兄子¶瞻命
其諸孫皆以竹名故名遲之子長曰簡幼曰䇿¶易曰乾
以易知坤以簡能易則易知簡則易從易知<md:KR4d0082_SBCK_021-7b>¶則有親易
從則有功有親則可久有功則可大可久¶則賢人之徳
<pb:KR4d0082_WYG_071-9a>
可大則賢人之業故簡之字曰業乾之¶䇿二百一十有
六坤之䇿一百四十有四易之始未¶有䇿也文王演而
重之然後䇿可見故䇿之字曰演¶适之子長曰籀幼曰
範書起於篆而究於𨽻史籀始¶篆篆𨽻皆成於滋也故
籀之字曰滋範法也王良與¶嬖奚乘不獲一禽曰我為
之範馳驅終日不獲一為¶之詭遇一朝而獲十我不貫
與小人乘請辭故範之¶字曰御遜之子長曰筠幼曰築
始予得罪於朝而放¶於筠遜從而筠生傳曰禮之於人
<pb:KR4d0082_WYG_071-9b>
如松栢之有心也<md:KR4d0082_SBCK_021-8a>¶如竹箭之有筠也皆其堅者也故筠
之字曰堅孔子¶曰譬如為山未成一簣止吾止也譬如
平地雖覆一¶簣進吾徃也為山者必築前無所見則未
成一簣而¶止茍有見矣則雖覆一簣而進進而不止雖
山可成¶也故築之字曰進予葢老矣而三子方壯將復
有子¶而予不及見乎則巳矣如猶及見焉則又將名之
竢¶其長而示之使知名之之意焉可也¶
　　書孫朴學士手冩華嚴經後
<pb:KR4d0082_WYG_071-10a>
開府孫公歴仕四朝與聞國政者再經渉夷險而不¶改
其度世皆知貴之矣至其中心純白表裏如一平<md:KR4d0082_SBCK_021-8b>¶生無
負於物則世之人未必盡知之公之守真定也¶聞其覺
山僧惠實説法惻然有契於心遂以為善知¶識復受詔
祈雨此山能出其靈蛇以救枯槁此僧此¶蛇豈其用意
專精獨有以識公誠心歟公亦嘗為請¶於朝得間歳度
僧又為實立碑於塔終身眷眷若有¶遇於此公子元忠
復手書此經藏之山中以成公遺¶意如佛所説因縁不
<pb:KR4d0082_WYG_071-10b>
為妄語則予兄子瞻所記可信¶不疑矣元祐八年十二
月八日¶
　　書楞嚴經後¶
予自十年來於佛法中漸有所悟經歴憂患皆世所<md:KR4d0082_SBCK_021-9a>¶希
有而真心不亂每得安樂崇寧癸未自許遷蔡杜¶門幽
坐取楞嚴經翻覆熟讀乃知諸佛涅槃正路從¶六根入
每趺坐燕安覺外塵引起六根根若隨去即¶墮生死道
中根若不隨返流全一中中流入即是涅¶槃真際觀照
<pb:KR4d0082_WYG_071-11a>
既久如淨玻璃内含寳月稽首十方¶三世一切佛菩薩
羅漢僧慈悲哀愍惠我無生法忍¶無漏勝果誓願心心
䕶持勿令退失三月二十五日¶志¶
　　書金剛經後二首¶
予讀楞嚴知六根源出於一外縁六塵流而為六隨<md:KR4d0082_SBCK_021-9b>¶物
淪逝不能自返如來憐愍衆生為設方便使知¶出門即
是歸路故於此經指涅槃門初無隠蔽若衆¶生能洗心
行法使塵不相縁根無所偶返流全一六¶用不行晝夜
<pb:KR4d0082_WYG_071-11b>
中中流入與如來法流水接則自其肉¶身便可成佛如
來猶恐衆生於六根中未知所從乃¶使二十五弟子各
說所證而觀世音以聞思修為圓¶通第一其言曰初於
聞中入流無所所入既寂動静¶二相了然不生如是漸
增聞所聞盡盡聞不住覺所¶覺空空覺極圓空所空㓕
生㓕既㓕寂㓕見前若能¶如是圓拔一根則諸根皆脫
於一彈指頃遍歴三空<md:KR4d0082_SBCK_021-10a>¶即與諸佛無異矣既又讀金剛
經說四果人須陀洹¶名為入流而無所入不入色聲香
<pb:KR4d0082_WYG_071-12a>
味觸法是名須陀¶洹乃廢經而嘆曰須陀洹所證則觀
世音所謂初於¶聞中入流無所者耶入流非有法也唯
不入六塵安¶然常住斯入流矣至於斯陀含名一徃來
而實無徃¶來阿那含名為不來而實無不來葢徃則入
塵來則返¶本斯陀含雖能來矣而未能無徃阿那含非
徒不徃¶而亦無來至阿羅漢則徃來意盡無法可得然
則所¶謂四果者其實一法也但歴三空有淺深之異耳
予¶觀二經之言本若符契而世或不喻故明言之
<pb:KR4d0082_WYG_071-12b>
經言<md:KR4d0082_SBCK_021-10b>¶如來有五眼近矚牆宇逺覽山河肉眼也隨其福
德¶見有逺近天眼也知物皆妄坐而轉物慧眼也入萬¶
法遍法界法眼也以慧眼轉物以法眼遍物佛眼也¶謂
如來有慧眼法眼佛眼可也何肉眼天眼之有曰¶如來
為衆生故入諸趣在人則同其肉眼在天則同¶其天眼
如聲聞人住無為法而畏生死則亦有慧眼¶而已耳¶
　　書白樂天集後二首¶
元符二年夏六月予自海康再謫龍川冐大暑水陸¶行
<pb:KR4d0082_WYG_071-13a>
數千里至羅浮水益小舟益庳惕然有瘴暍之慮<md:KR4d0082_SBCK_021-11a>¶乃留
家於山下獨與幼子逺葛衫布被乘葉舟秋八¶月而至
既至廬於城東聖壽僧舍閉門索然無以終¶日欲借書
於居人而民家無畜書者獨西鄰黃氏世¶為儒粗有簡
冊乃得樂天文集閱之樂天少年知讀¶佛書習禪定既
渉世履憂患胸中了然照諸幻之空¶也故其還朝為從
官小不合即捨去分司東洛優游¶終老葢唐世士大夫
達者如樂天寡矣予方流轉風¶浪未知所止息觀其遺
<pb:KR4d0082_WYG_071-13b>
文中甚愧之然樂天處世不¶幸在牛李黨中觀其平生
端而不倚非有所附麗者也¶葢勢有所至而不能已耳
㑹昌之初李文饒用事樂<md:KR4d0082_SBCK_021-11b>¶天適巳七十遂求致仕不一
二年而没嗟夫文饒尚¶不能置一樂天於分司中耶然
樂天每閑冷衰病發¶於咏嘆輒以公卿投荒僇死不獲
其終者自解予亦¶鄙之至其聞文饒謫朱崖三絶句刻
覈尤甚樂天雖¶陋葢不至此也且樂天死於㑹昌之初
而文饒之竄¶在㑹昌末年此决非樂天之詩豈樂天之
<pb:KR4d0082_WYG_071-14a>
徒淺陋不¶學者附益之耶樂天之賢當為辨之
圎覺經云動念¶息念皆歸迷悶世間諸修行人不墮動
念中即墮息¶念中矣欲兩不墮必先辨真妄使真不㓕
則妄不起¶妄不起而六根之源湛如止水則未嘗息念
而念自<md:KR4d0082_SBCK_021-12a>¶静矣如此乃為真定真定既立則真惠自生定
惠圎¶滿而衆善自至此諸佛心要也金剛經云應無所
住¶而生其心既不住六塵亦不住静六塵日夜遊於六¶
根而兩不相染此樂天所謂六根之源湛如止水也¶六
<pb:KR4d0082_WYG_071-14b>
祖嘗吿大弟子假使坐而不動除得妄起心此法¶同無
情即能障道道須流通何以却住心心不住即¶流通住
即被縛故五祖告牛頭亦云妄念既不起真¶心任遍知
皆所謂應無所住而生其心者也佛祖舊¶説符合如此
而樂天八漸偈亦似見此事故書其後¶寄子瞻兄<md:KR4d0082_SBCK_021-12b>¶　　書鮮于子駿父母贈告後¶
中山鮮于子駿世居閬中昔伯父文甫郎中通守是¶邦
子駿方弱冠以進士見伯父稱之曰君異日學為¶名儒
<pb:KR4d0082_WYG_071-15a>
仕為循吏遂以鄉舉送之其後子駿宦學日以¶有聲予
侍親京師始從之遊已而予在應天幕府子¶駿以部使
者攝府事朝夕相從也元祐初予為中書¶舍人子駿為
諫議大夫出入東西省無日不見是時¶司馬君實吕晦
叔范堯夫皆在朝廷與子駿有平生¶之舊方將大用之
而子駿巳病矣是歳明堂赦書贈¶其先人金紫光禄大
夫安德郡太夫人予適當制實<md:KR4d0082_SBCK_021-13a>¶為之詞未幾子駿以疾
不起歸葬陽翟後十年士大¶夫遭南遷之禍凡七年予
<pb:KR4d0082_WYG_071-15b>
自龍川歸潁川子駿之子¶綽來見涕泗言曰伯兄頡季
弟焯不幸亡矣惟羣綽¶在公與先君有文字之好願録
舊詞將刻之石以慰¶諸孤思慕不巳之意予亦流落南
荒不自意全得至¶於此撫念存没流涕而從其請建中
靖國元年三月¶十七日記¶
　
　
　<md:KR4d0082_SBCK_022-1a>¶欒城後集巻二十一

<pb:KR4d0082_WYG_072-1a>
欽定四庫全書
　欒城後集巻二十二¶
　　　　　　　　　　　　　宋　蘇轍　撰
　墓誌銘一首
