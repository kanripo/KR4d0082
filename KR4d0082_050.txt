# -*- mode: mandoku-view -*-
#+TITLE: 欒城集
#+DATE: 2015-09-23 10:20:48
#+PROPERTY: LASTPB  <md:KR4d0082_SBCK_019-1a>
#+PROPERTY: JUAN 50


　啓事二十二首
　　賀歐陽副樞啓
伏審近膺休命遂總兵權凡在下風孰不自慶以天下
之辨士而議論兵革之要以朝廷之元老而臨御猛悍
之臣士民所以歡欣中外所以震懼昔者漢之賈誼談
<pb:KR4d0082_WYG_050-1b>
論俊美止於諸侯相而陳平之屬實為三公唐之韓愈
詞氣磊落終於京兆尹而裴度之倫實在相府夫陳平
裴度未免謂之不文而韓愈賈生亦常悲於不遇葢人
之於世美惡必有所偏而天之於人賦予亦莫能備伏
惟樞密侍郎天才奇特髙出古人餘論温純和樂海内
士人之所望以開慰學者世俗之所待以師保斯民果
承寵榮入踐鈞軸手執予奪身為安危施之事實則可
以慘舒四方之人見之筆墨則可以照耀萬世之下夫
<pb:KR4d0082_WYG_050-2a>
富貴之士所少者文字而終莫能得貧賤之士所急者
爵禄而亦不可求有能力取其一端皆以自足於當世
而况位在樞府才為文師兼古人之所未全盡天力之
所難致文人之美夫復何加
　　北京謝韓丞相啓二首
頃違軒闥尋至北門自領簿書復將期月魏都雄盛號
稱河朔之上游職官卑微最為府中之末吏事既甚夥
議皆得參顧惟淺庸何以堪處而况旱氣方退流民未
<pb:KR4d0082_WYG_050-2b>
還盗賊縱橫犴獄填委是健吏厲精竭力而不足之日
非庸人偷安自便而能辦之時伏惟相公偉量絶人盛
業葢世樂育賢俊誤知鄙凡竊觀佐幕之司似若無責
之地勉强以處則事皆可與因循而去則身實甚閒敢
無自强少答知遇
近准中書劄子就差管句大名府路安撫總管司機宜
文字者頃塵制科巳授商幕尋輒乞告以便養親貧窶
無資還復求仕既來魏府幸邇家庭曾未逾時就改此
<pb:KR4d0082_WYG_050-3a>
職邉鄙無事最為閒官俸給稍優尤便私計自非昭文
相公陶冶庶類順養衆情曲矜鄙庸常見存念則豈有
進退之際皆從私心功效未聞旋移新局顧恩造之甚
厚思力報以未由區區之誠書不能既
　　賀歐陽少師致仕啓
伏審累章得謝故邑榮歸位冠東宫寵兼舊職髙風所
振清議愈隆伏惟致政觀文少師道徳在人學術葢世
早逰侍從蔚為議論之宗晩入廟堂隠然衆庶之望屬
<pb:KR4d0082_WYG_050-3b>
三朝之終始更萬變之勤勞臨事而安莫測弛張之用
釋位既久始知鎮静之功仰成績之不刋信後來之難
繼荐厯三鎮始終一心知無不言曾中外而易意老而
彌壯信賢達之過人衆皆以力事君公獨以道自任仕
以其力者力衰而後去進以其道者道髙則難留故七
十致仕在禮則然而六一自名此志久矣築室清潁琴
書足以㤀憂遺名四方珪組葢巳外物誰歟治國能就
問以質疑惟是門人尚不拒其來學轍以官守不獲躬
<pb:KR4d0082_WYG_050-4a>
詣門屏
　　迎陳述古舍人啓
伏審厭直玉堂分憂輔郡父老相慶吏屬竦觀伏惟知
府舍人道德精醇政術髙妙東南舊治久振於士林臺
閣遺風特髙於朝右魯侯為國始自泮水何武按部首
訪諸生不謂古人復見今日轍承乏黌舍久聞德音樂
與斯人共被餘澤
　　賀致政曽太傅啓
<pb:KR4d0082_WYG_050-4b>
伏審得謝明廷進兼異數首被衮衣之錫仍因旄節之
崇終始恩榮中外慶慰伏惟致政太傅侍中舊德隆重
元勲著明輔相三朝純固一節良士在位不求旅力之
功尚父雖衰猶荷鷹揚之託西鄙無事中扆思賢繼陳
止足之誠自求清靜之樂付青簡以遺事追赤松而並
逰大節凛然四方仰止矧十載廟堂之舊多一時几杖
之賢年徳最先命秩尤峻出同憂患措國步於安寧歸
共優㳺播清風於長久轍素荷知奬實倍歡欣
<pb:KR4d0082_WYG_050-5a>
　　賀韓相州啓
伏審懇辭留務歸守鄉邦歛藏為國之方勉就還家之
樂進退有裕卷舒適宜伏惟某官才大難名功成不處
方三朝之終始更萬變之勤勞抗大節於羣疑擅元勲
於不朽楚國巳定葉公返其舊封唐室多虞裴度久而
在外遺功名於簡策樂民社於方州施無不宜信處心
之有道衆猶願治懐舊德以徒勞轍夙荷奬知實倍歡
慰限以官守阻詣門庭
<pb:KR4d0082_WYG_050-5b>
　　謝韓許州啓
伏念轍為性迂疎居官簡惰日虞彈劾歸事耕桑敢謂
兼容尚形論薦恭惟安撫相公徳度宏逺謨猷老成不
居公相之隆退就方州之寄惟世俗之多務豈棟梁之
久閒復用之期曾無幾日願知之士豈惟一人曾何巳
棄之身未改見知之舊嗟駑馬之獨後期枯枿於再榮
為力已艱論恩則厚黽勉寸禄心已切於歸歟愧負鴻
私終何為而報此
<pb:KR4d0082_WYG_050-6a>
　　賀河陽文侍中啓
伏審力辭樞務得請名邦恩禮便蕃中外慶慰伏惟判
府司徒侍中輔相三丗始終一心器業崇深不言而四
方自服道徳髙妙無為而庶務以成此朝廷所以遲遲
於均佚之書而士民所以睠睠於保釐之命顧惟出處
之義實繄功名之終留侯志於赤松晉公安於緑野油
然自得夫豈不懐矧惟三城密邇全洛政獨止於民社
樂有助於林泉道大難名信後來之莫繼民猶思治恐
<pb:KR4d0082_WYG_050-6b>
久安之未遑
　　謝文公啓
伏念轍迂疎已甚廢棄為宜偶來宛邱遂復三歲留連
寸禄久巳愧於古人顧視當塗義無求於今日方將圖
宦遊於南土即暇豫於鴒原自屏逺方少安愚分比者
伏遇某官厭倦樞政偃息藩州忘陋質之無堪恃舊知
而增氣尺書自達方懐冒進之憂奏牘上聞遽辱見收
之請庠齋閒暇既深便於冗材徳宇崇深固足安於一
<pb:KR4d0082_WYG_050-7a>
介仰慙伯樂之顧自知駑馬之姿雖取信之無疑猶恐
難於必售其為感激難既敷陳
　　賀張宣徽知青州啓
伏審入覲帝廷榮加使秩遂解南籥作鎮東藩新命既
傳衆情胥恱伏惟某官宇量冠古德業在人直道而行
神聽靖共之德不改其度人知賢達之風師保斯民望
之巳久進登異數禮亦為宜雖分職於遐方實均榮於
二府老成猶用人有望於安寧旌斾來東迹稍安於孤
<pb:KR4d0082_WYG_050-7b>
拙轍官守有限慶謁未遑瞻望傾依𠂻誠踴躍
　　謝改著作佐郎啓
今月某日䝉恩改前件官者迂拙之人廢棄巳久偶歲
成之及格䝉敘法之推恩忝冒既深榮幸兼至伏以方
今聖人在上多士盈廷挾策讀書皆道德宏深之士涖
官從政並才術縱橫之人珪璧煒煌顧瓦礫而安用松
筠挺拔嗟蕭艾之徒生固天地付予之特殊宜朝廷進
退之亦異朝逰山林之下羣鳥獸之喧卑暮登霄漢之
<pb:KR4d0082_WYG_050-8a>
塗接鸞皇之翔厲是以羣材並騖百度咸熙顧視駑駘
伏鹽車而巳幸旁睨樸&KR0554;俟樵爨以何詞曾謂庸虛亦
䝉遷補伏念轍才性鄙拙學問空疎早歲猖狂誤塵科
舉蹉跎二紀見者興嗟奔走四方泰然自得老馬無求
於再駕死灰豈意於復然無負郭之桑麻願歸耕而未
果効乘田之畜牧茍竊禄以偷安實無望於榮華顧常
憂於罪戾寵至逾分誠不自知此葢伏遇某官二府左
右明時陶鈞庶務春陽既至草木皆生有不次之舉以
<pb:KR4d0082_WYG_050-8b>
待賢才有銓綜之常以御羣吏使賢者無久留之嘆不
肖者有寸進之縁雖三代用人之眀何以過此故一介
受恩之賤㒺不知歸感戴徒深敷陳㒺既
　　謝張公安道啓
伏以少年遊學方成都樂職之秋壯嵗效官復淮陽卧
治之日矧留都之清淨眷幕府之優閒再辱辟書重收
孤迹哀憐廢棄之久誰肯復然綢繆罇俎之歡亦非偶
爾伏惟留守宣徽太尉才髙一世望重累朝體河岳之
<pb:KR4d0082_WYG_050-9a>
兼容納㳙埃而不間衣食有奉巳寛盡室之憂道徳照
人况復終身之幸其為慰喜難盡敷陳
　　賀孫樞密啟
伏審王畿報政兵府登賢中外同歡士夫相慶伏惟樞
密諫議才業兼劭忠厚有餘早試煩難識民間之情偽
晩依潜躍相龍徳之光亨出當干城入賛心膂温然不
伐徳望逾隆卓爾自將風節彌壯固上心之久簡且人
望之攸歸方今武備載張邊防未弛導迎善意猶有望
<pb:KR4d0082_WYG_050-9b>
於仁人保養遺氓終愈光於令聞轍早逰門下實倍歡
情趨謁末由瞻依徒切
　　謝黃察院啓
伏審不棄空疎過形論薦廢退巳久慙懼靡遑誠以進
無干世之才出為茍禄之仕强顔未去幞被以須方河
堤潰决之餘當流民紛委之地皇華在隰務咨度以求
賢鴻鴈于飛待劬勞而安宅是宜舉勵精之能吏効奔
走於當時老鈍之資樸&KR0554;何取豈謂採聽之誤曲加奬
<pb:KR4d0082_WYG_050-10a>
飾之榮此葢伏遇某官徳在兼容仁存久棄有霜臺嚴
肅之威而不用有繡衣擊斷之勢而不施既示含容復
䝉甄録然以東州之廣才士如林輒先衆人豈勝厚愧
感佩之切敷染奚殫
　　賀趙少保啓
伏審得謝眀廷榮歸故里參東宫之羽翼增南國之光
華縉紳竦觀貪懦知愧伏惟致政少保德侔金玉節貫
冰霜早入諫垣凛乎蹇諤之足畏晩陪國論温然忠厚
<pb:KR4d0082_WYG_050-10b>
之可依逮此分憂所至稱治因俗為政無寛猛之常與
民息肩有清靜之化士夫倚以為重邦家仰以為安而
止足之心早巳自許再三之請久而後從退居水石之
鄉自放簪裳之外優㳺空寂有以知萬物之輕呼吸清
華有以期百年之壽激揚頽俗師表後生卓然先覺之
風坐致不言之益某因縁末契誤辱見知舊德不留雖
同海内之公怨髙節愈劭私喜哲人之克終欣慰之多
敷染難盡
<pb:KR4d0082_WYG_050-11a>
　　賀文太師致仕啓
伏審得謝中朝歸老西洛位極師保望隆古今止足之
風中外所嘆伏惟致政太師躬䕫臯之偉業兼方召之
壯猷翼亮三朝始終一節百辟共傳於遺事四夷想聞
於風聲民恃以安士思為用尚父雖老而鷹揚未衰猛
虎在山而藜藿不採况復坐而論道本無黃髮之嫌出
以濟時何負赤松之約而能去如脫屣名重太山近世
以來一人而已方將翺翔嵩少之下泝回伊洛之間身
<pb:KR4d0082_WYG_050-11b>
寄白雲堂開緑野釋鼎鍾之重負收竹帛之餘光雖使
圖之丹青奉以尸祝衆之所願誰復間然某蚤以空疎
誤辱知奬嘗欲借潤於河海庶幾自効於錙銖而蹇拙
多艱漂流厯歲誓將歸掃墳墓絶意功名罪籍得除或
成過洛之幸舊恩未棄尚許登門之逰一聽話言永畢
㣲願猶能作為歌頌傳示無窮俯慰平生仰答恩遇瞻
望台屏不勝區區
　　謝兩發運啓
<pb:KR4d0082_WYG_050-12a>
竊以廢棄餘生黽俛禄仕偶依按治之末茍全疎拙之
資敢謂并容過形論薦轍少年喜事誠有意於功名中
歲早衰願投迹於林莽徒以竄逐未久不敢言歸耕稼
無資未能捨禄馬病伏&KR0820;實畏馳走之勞木落歸根久
忘發生之念伏承某官德業深厚名冠士夫委寄優隆
地連湖海思與人明主廣育材能遍求屬官不棄憔悴
百里之政曾比毫髮之輕一言之容遂致鼎鍾之重然
方今聖治初啓羣賢彚征敢以衰朽之餘輒塵英乂之
<pb:KR4d0082_WYG_050-12b>
列感激雖至慙懼實深
　　賀范端眀啓
伏以仁厚之深老有餘福退閒雖久坐致優恩中外相
傳歡欣一意伏惟致政端明丈丈鄉邦舊德翰苑老成
蚤擅價於文章晩收功於忠義謀安社稷之重言發卿
士之先事成恥於自陳功大難於久揜既及身而顯曜
亦延世以褒嘉信天道之不誣而隂徳之必報某早承
眷與喜倍等倫不獲躬詣門屏
<pb:KR4d0082_WYG_050-13a>
　　除中書舍人謝執政啓
近䝉聖恩除前件官仍改賜章服者謫宦江湖歳月已
久置身臺省志氣未安繼登翰墨之塲勉出絲綸之語
辭而不獲處之益驚凡物之生小大異稱惟人所處閒
劇有宜狙猿無事於冠裳爰居不樂於鐘鼔操之則慄
舍之則安是以造物者聽其自然而用人者貴於因任
然後才得其適性無所傷轍少而讀書中頗喜事既挾
策以干世誠妄意於濟時奏牘之多既比狂於方朔流
<pb:KR4d0082_WYG_050-13b>
涕之切亦效直於賈生比困幽憂始聞大道汎若虛舟
之獨往寂如死灰之不然久於索居遂以無用以謂良
冶之砥石不能發無刃之金大匠之斧斤不能器不才
之木自放而已葢將終焉豈意大眀之繼升廣收諸賢
以自助驥騄之乘而罷駑與焉楩柟之林而樗櫟在是
橫䝉見録漫不自知此葢伏遇某官道大難名才髙不
器深念格天之業本由得士之功致二老於幽遐罄九
官之汲引下迨微陋或䝉甄收曾是放棄之餘輒參侍
<pb:KR4d0082_WYG_050-14a>
從之列朝衣肉食雖懐歸而未由濡足纓冠顧所居之
當爾冀斯民之大定幸四國之無虞碌碌何功猶或一
書於竹帛堂堂緯績尚能悉載於聲詩過此以還未知
所措
　　除尚書右丞諸公免書
伏䝉聖恩除轍中大夫守尚書右丞者恩出非常心知
逾分雖懇辭之未獲要得請以為安竊以政事之臣國
勢所係得其人則四方斯訓非所用則百碎何觀顧可
<pb:KR4d0082_WYG_050-14b>
私於一人致坐失於大體轍家世寒陋資禀冥頑早歲
讀書徒以文翰自喜莫年臨亊動由迂濶見譏既自知
之不疑矧衆言之何頼方虞汰斥遽爾超升况今二聖
天臨羣公彚進五臣翊舜自格無為之功一德承湯已
膺克享之報豈容不肖或與其間伏望某官因進見之
餘言達外廷之公論進賢退否既鈞軸之當為置散投
閒抑空疎之常分茍無滿溢之懼盡出陶鎔之私
　　謝啓
<pb:KR4d0082_WYG_050-15a>
誤䝉詔恩選備臺轄小才知愧空傴僂以循牆成命莫
回嗟負乘而致冦竊以先皇昔開於官制兩丞特異於
唐餘上參萬務之幾下總六聮之劇既用人之不次宜
得士之非常如轍家世甚寒資望尤薄雖學存於古而
言輒謂迂志切於時而舉不知務禁林清要文譽缺然
憲府密嚴忠言無幾方乞閒而自便遽躐等以叨榮此
葢伏遇某官至德在人清議服世推轂多士雅聞成就
之功一意本朝樂有俊良之助積薪不嫌其居上蟠木
<pb:KR4d0082_WYG_050-15b>
亟為之先容坐致空疎誤䝉甄拔其為感幸難盡言宣
　代人啓事八首
　　代子瞻答周郎中啓
伏承不察空疎辱示書教稱道過實慙懼交至其自少
讀書喜作文字志氣方銳以多為賢流傳世俗誤見推
許近歲以來遭罹患難舊學衰落加以當世文士述作
至多每一開編終日驚嘆故自近日深自歛退未嘗有
所為文方欲收拾舊書而已傳布四方不可復揜豈謂
<pb:KR4d0082_WYG_050-16a>
賢達尚復以此見稱每讀來書祗增愧汗所示古今詩
二卷詞藻既贍格律又髙誦詠再三浩不可測辱賜之
厚未知所報
　　代張公安道答吕陶屯田啓
伏䝉决策大廷程文優等聲華籍甚慶慰良深某官學
問該通業履淳固恥浮言之希世依直道以干時進不
失榮退無所負惟是六科之建始於兩漢之隆衆所共
趨久而成俗盛極則反固唯物理之常然忠告未衰猶
<pb:KR4d0082_WYG_050-16b>
有設科之本意茍遺風之可挹曾外物之何加勿用猥
并本無求於執事不忘藨蓘終有獲於豐年比者過示
長牋曲形厚意其為感恱難盡敷陳
　　代陳述古舍人謝兩府啓
久塵近侍愧於無能出補外官適其素願始布條詔親
見吏民秋夏豐登人懐富足之樂風俗淳厚庭無爭訟
之諠曽何施為遂底清淨某老大無取介特自將平昔
之學嘗志於治民仕宦之勞每深於陟屺願之久矣乃
<pb:KR4d0082_WYG_050-17a>
今得之此葢伏遇某官道德崇深器業宏逺銓綜羣吏
不知中外之殊鎮撫多方常先陪輔之重舉此善地寄
之鄙人私欲不違知陶鈞之有自官守無事况迂拙之
所宜感激之誠敷陳㒺既
　　又代謝兩制啓
蹇拙之資久塵於侍從恩寵之誤猶寄於藩維祗服休
光已臨所部某厯職無補每以為慙揣巳甚明固嘗自
乞荷聖恩之未棄付近郡以偷安太昊之墟風俗猶厚
<pb:KR4d0082_WYG_050-17b>
長淮以北魚稻稍豐親養無違私計自得曽何鄙薄
獲此便安此葢伏遇某官學術精深才猷駿懋眷奬方
厚議論持平頃與同朝固服膺之有素獲守善地滋荷
徳之不㤀視事云初馳誠㒺既
　　代張聖民修撰謝二府啓
待罪海壖方虞於曠敗分憂畿外尤荷於陶鈞祗見吏
民布宣條詔累歲豐稔略無罷人積雨開明粗有秋稼
方郡邑之無事顧庸懦以何為某早從宦逰舊恱圖史
<pb:KR4d0082_WYG_050-18a>
旋承乏於劇職勉從事者厯年心迷簿領之煩力殫錢
榖之計逮兹出守之地復修舊學之餘政事稍閒初心
自得曾何幸㑹獲此便安此葢伏遇某官道徳濟時宇
量包世爕和中外恥一物之未寧容養賢愚思羣材之
各遂顧鄙儒之無狀竊近輔以論安雖荷徳之深無㤀
於瞻仰而營職之外何補於㳙埃慙懼之誠敷述難既
　　代齊州李諫議問候文侍中啓
伏審卧鎮别京臨制北鄙政務休簡兵民乂安恭惟某
<pb:KR4d0082_WYG_050-18b>
官徳邁古人望隆當世陶冶多士盡布公卿之間輔翼
累朝陟配皇王之化卷懐事業偃息方州風俗未澄非
老成而莫定邊鄙尚竦須重徳以謀安衆口所期天心
將應即日冬候凝冽鈞履康寧某迫此莫年尚玷鄉郡
道路不逺德化所覃瞻仰徒深伏謁無路敢祈保衛以
慰傾依
　　代李諫議賀郭宣徽知并州啓
伏審謀帥廟堂授鉞方面風聲所被邊鄙自安伏惟某
<pb:KR4d0082_WYG_050-19a>
官學本詩書思含韜略入參樞近出總戎行謀慮宏深
隠若長城之固動用安靜不求一日之功勲名既隆釁
故隨至進退有裕望實兼隆令尹三登曽喜色之莫見
頻陽復起信前計之可從方今卒乘久安盟好猶在用
人既得知廟勝之有成俾國咸休顧公策之安出某老
拙無用退守鄉邦側聆休嘉以慰瞻望
　　代李諫議謝二府啓
某為性甚愚篤於自信與人無忌拙於周旋頃者得過
<pb:KR4d0082_WYG_050-19b>
監司造為浮謗凂塵聖聽紛然罪戾之多傳播四方重
為衰老之愧飛章自理為計已疎雖循省之無瑕顧吹
求之巳密恃照臨於皎日信俯仰於平衡不竢辨明坐
獲昭洗枯根再生於時雨敗舟獲濟於驚瀾名節既全
死生為幸此葢伏遇某官持大鈞而播物奮至鑒以臨
人定妍醜於須臾無施巧偽憐衰罷之易毁曲為保全
德厚恩隆感深涕溳某老病既久思求歸而未能荷戴
雖多恐圖報之無日激切之至敷述奚殫
<pb:KR4d0082_WYG_050-20a>
　
　
　
　
　
　
　
　
<pb:KR4d0082_WYG_050-20b>
　
　
　
　
　
　
　
　欒城集巻五十

<pb:KR4d0082_WYG_051-1a>
欽定四庫全書
　欒城後集巻一
　　　　　　　　　　　　　宋　蘇轍　撰
　詩七十首
　　次韻子瞻感舊
還朝正三伏一再趨未央久從江海游苦此劍佩長夢
中驚和璞起坐憐老房(子瞻夢中見人誦詩云度數形/名本偶然破琴今有十三¶弦此)
(生若遇邢和璞始信秦筝是/響泉因作破琴詩以記之)為我忝丞轄寘身願并涼
<pb:KR4d0082_WYG_051-1b>
(子瞻每欲為國守/邊顧不敢請耳)此心一自許何暇憂陟岡早嵗發歸
念老來未嘗忘淵明不久仕黔婁足為康家有二頃田
嵗辦十日糧教敕諸子弟編排舊文章辛勤養松竹遲
暮多風霜常恐先着鞭獨引社酒嘗火急報君恩㑹合
心則降
　　次韻題畫巻四首
　　　山隂陳迹
卧對郗人氣已真晚依邱壑更無倫不須復預清言侶
<pb:KR4d0082_WYG_051-2a>
自是江東第一人(逸少知清言之害然蘭/亭記亦不免慕清言耳)
　　　雪溪乘興
亟往遄歸真曠哉聾人不信有驚雷雖云不必見安道
已誤扁舟犯雪來
　　　四明狂客
失脚來遊九陌塵故溪何日定抽身便同賀老扁舟去
已笑西山鄭子真
　　　西塞風雨
<pb:KR4d0082_WYG_051-2b>
雨細風斜欲暝時凌波一葉去安歸遙知夜宿蛟人室
浪巻波分不著(直略/切)衣
　　送姪邁赴河間令
老去那堪用恩深未敢歸誰能告民病一一指吾非爾
赴河間治無嫌野老譏仍將尺書報勿復問従違
　　次韻門下吕相公車馬眎學
未識吾君龍鳯章諸儒望幸久南庠輦回原廟初移蹕
鷺集西廱己著行執爵稍前疑問道獻琛不日數來王
<pb:KR4d0082_WYG_051-3a>
從官始悟熈寧意遺我親臨見肯堂
　　傅銀青挽詞二首
名自烏臺發恩従鳯沼深鹽梅和衆口金玉比誠心澹
泊平生事彌留一病侵遺言自無憾朝野為沾襟
　　其二
丹旐國西門茅廬濟水深官清貧似舊名重没猶存臺
閣傳遺懿交逰拭淚痕君恩不改故延賞遍諸孫
　　大雪三絶句
<pb:KR4d0082_WYG_051-3b>
閏嵗窮冬巳是春當寒郤暖未宜人隂風半夜催飛霰
稍淨天街一尺塵
元冥留雪付勾芒桃李雖憂麥未傷膏澤較遲三十日
問天此意亦茫茫
連嵗金明不見氷上春風雪氣稜稜臺中曽奏五行傳
到此施行愧未曽
　　和王晉卿都尉荼䕷二絶句
春到都城曽未知楸花時見萬年枝多情賴有王公子
<pb:KR4d0082_WYG_051-4a>
解剪金槃寄所思(春來未曽見花但於/禁中時見楸花耳)
後圃荼䕷手自栽清於芍藥釅於梅舊來詩客今無幾
三嗅馨香懶舉杯
　　次韻門下吕相公同訪致政馮宣猷
懶從朝謁事驂騑此去髙眠罷倒衣詔許敲門訪耆舊
天教築室俟來歸(石公熈載舊宅張氏頃加修完/公得之以成歸計類非偶然者)肩輿
尚肯追春色(公來春將往/洛中看花)皷缶何妨傲夕暉所至成家
即安隠武昌誰乞釣魚磯
<pb:KR4d0082_WYG_051-4b>
　　縢達道龍圖挽詞二首
才適邦家用學非章句儒遭逢初莫測流落一長吁大
節輕多難深言䆒逺圖收功太原守談笑視邉隅
　　其二
南竄逢公弄水亭(公時/守池)北歸畱我闔閭城壯年不見日
千里餘論猶驚敵萬兵簡策何人知造膝邊防觸處竦
先聲傷心繫舸城東地目㫁安知有死生
　　魯元翰中大挽詞二首
<pb:KR4d0082_WYG_051-5a>
遺直誦家聲持心本至誠何勞求皦察所至自安平氣
象餘前輩才華屬後生飛騰看諸子相繼亦公卿
　　其二
十年初見范公園知與錢塘結弟昆樂易向人無不可
疎慵憐我正忘言南遷卻返逢北渡逺聘相過適近藩
無復放懐譁笑語挽詩空寄淚潺湲(子瞻兄始與元翰/皆倅杭州及自彭)
(城還止都門寓居范景仁東園元翰時來相過予始識之/其後南還元翰出守洛州及奉使契丹元翰復守滑臺)
(皆接從容/者久之)
<pb:KR4d0082_WYG_051-5b>
　　贈司空張公安道挽詞三首
道廣中無競才髙治不煩安心本篤靜憂世亦時言夀
考同儕盡經綸故事存猶應門下客㣲論記根原
　　其二
孤髙出世學豪邁謫仙人早嵗猶和俗中年自識真定
餘時發照塵盡四無隣聞道騎箕尾還應事玉宸
　　其三
西蜀識公初南都從事餘一言知我可久好復誰如學
<pb:KR4d0082_WYG_051-6a>
術畱元歎家聲付伯魚霜天近生日聞挽重欷歔
　　蔡州任氏閲世堂
朱君長桐鄉死食桐鄉社吏民安君徳君亦愛其下遺
言於斯葬存没勿相捨自知得民深千嵗誰似者任君
治新息寛恵洽鰥寡疆梁順教詔桴鼓不鳴野三年去
復還園木裁拱把居人敬閭巷禽鳥依屋瓦蒼然百尺
檜直幹任大厦相要勿剪伐令尹昔所舍
　　次韻子瞻和淵明飲酒二十首
<pb:KR4d0082_WYG_051-6b>
我性本疎懶父母强教之逡巡就科選逮此年少時幽
憂二十年懶性祗如兹偶然踐黃闥俯仰空自疑乞身
未敢言常愧外物持
　　其二
人言性本靜不必林與山世雖有此理知誰非妄言自
我作歸計于今十餘年低回軒冕中此語愧虚傳
　　其三
世人豈知我兄弟得我情少年喜文章中年慕功名自
<pb:KR4d0082_WYG_051-7a>
從落江湖一意事養生富貴非所求寵辱未免驚平生
不解飲欲醉何由成
　　其四
秋鴻一何樂空際乘風飛秋蟲一何憂壁間終夜悲憂
樂本何有力盡兩無依物生逐所遇久行不知歸少年
氣難回老者百事衰聊復沃以酒永與狂心違
　　其五
昔在建成市鹽酒晝夜喧夏潦恐天漏冬雷知地偏妻
<pb:KR4d0082_WYG_051-7b>
孥日告我胡不反故山一來朝廷上七年不知還有寓
均建成且志昔日言
　　其六
夢中見百恠一一皆謂是醉中身巳忘萬事隨亦毁此
心不應然外物妄使爾安心十年後此語知非綺
　　其七
開巻觀古人誰非一世英骨肉委黃壚冺滅俱無情憧
憧來無盡擾擾相奪傾驚雷震朱夏鮮能及秋鳴得酒
<pb:KR4d0082_WYG_051-8a>
且酣飲問誰逃死生
　　其八
明月出東牆萬物含餘姿孤蟬庇繁䕃衆鳥棲髙枝解
衣適少事捫腹知亡竒朝與羣動作暮復何所為此時
不自有日出還受羈
　　其九
尺書千里至輟食手自開將卜東南居故鄉非所懐勿
言湖山美永與平生乖鴻鴈秋南來及春思故棲蛟龍
<pb:KR4d0082_WYG_051-8b>
乘風雲既雨反其泥兄弟通四海叩門事雖諧直道竟
三黜去國終恐迷何如自衛反闕里従參回
　　其十
羌虜忘君恩戰皷驚四隅邊候失晨夜驛騎馳中塗詔
書止窮征諸將守來驅敵㣲勢可料師競力無餘防邉
未云失憂懐愧安居
　　其十一
修已以安人嗟古有此道平生妄謂得忽忽恨衰老年
<pb:KR4d0082_WYG_051-9a>
來亦見用何益世枯槁逡巡事朝謁出入自媚好報君
要得人被褐信懐寳斯人何時見即上歸耕表
　　其十二
春旱麥半死夏雨欣及時出郊眎禾田父老有好辭秋
隂結愁霖似欲直敗兹㝠㝠人天際影響良不疑精誠
發中禁愍黙非有欺雞號日東出乃令民信之
　　其十三
天厨釀氷池搖蕩畏出境年衰雜羸病一釂百不醒鸞
<pb:KR4d0082_WYG_051-9b>
臺異諸曹有政非簿領頽然雖無謫因謝出囊頴回首
愧周行羣英粲彪炳
　　其十四
淮海老使君受詔行當至當官不避事無事輒徑醉平
生自相許兄先弟亦次東南豈徒往多難嫌暴貴白首
六卿中嚼蠟那復味
　　其十五
去年旅都城三月不求宅彼哉安知我爭掃習禮迹三
<pb:KR4d0082_WYG_051-10a>
已竟無怨心伏鷙鳥百無私心如丹經患髮先白功名
已不求餘事復何惜
　　其十六
家居簡餘事猶讀内景經浮塵掃欲盡火棗行當成清
晨委羣動永夜依寒更低帷閟重屋㣲月流中庭依松
白露上厯坎幽泉鳴功従猛士得不取兒女情
　　其十七
南方有貧士狂恠如病風垢面髮如葆自汙屠酒中導
<pb:KR4d0082_WYG_051-10b>
我引河水上與崑崙通長箭挽不盡不中無尤弓
　　其十八
清秋九日近菊酒皆可得永愧陶翁饑雖饑心不惑懐
忠受正命賦命本通塞斯人今茍在可與同事國惜哉
委荆榛忍饑長黙黙
　　其十九
我友二三子兼有仕未仕青松出林秀豈獨私與已斂
然不求人而我自罍恥臨風忽長鳴誰信日千里江行
<pb:KR4d0082_WYG_051-11a>
眎漁父但自正綱紀持綱起萬目魴鱒皆可止老成日
就衰所餘殆難恃
　　其二十
諸妄不可賴所賴惟一真内欲求性命油然反清淳外
將應物化致一常日新商於四父老携手初逃秦翻然
感漢徳投足復踐塵出處葢有道豈為諸呂勤嗟我千
嵗後澹然與之親還將山林姿俛首要路津囊中舊時
物布衣白綸巾功成不歸去愧此同心人
<pb:KR4d0082_WYG_051-11b>
　　次韻子瞻道中見寄
兄詩有味劇雋永和者僅同如畫影短篇泉冽不容挹
長韻風吹忽千頃經年淮海定成集走書道路未遑請
相思半夜發清唱醉墨平明照東省(詩到適/在省中)南來應帶
蜀岡泉西信近得䝉山茗出郊一飯歡有餘去嵗此時
初到潁
　　郊祀慶成
盛禮彌三祀初元正七年祭兼天地報儀自祖宗傳講
<pb:KR4d0082_WYG_051-12a>
義金華久(近有㫖講讀官訓釋祖宗齋/祠故事十五條日陳於前)齋心玉食鮮秋
成通四海廩實到窮邊(今秋諸道皆奏豐稔而/陕西河東極邊尤甚)塵巻跳
疆寇(西羌人寇環州/邊吏邀擊敗去)琛來渡海船(髙麗使前十日/到闗預觀大禮)人和
神亦答物備禮誠全廟室開深靚郊丘對廣圜翠帷新
祕殿寳仗溢通廛周冕裘繒儉(周禮大裘而冕以祀天有/司欲為羔裘度用百羔上)
(以其害物以/黑繒代之)唐車保介便(五輅有貞觀欵志進/退安重奕世所寳)導前多
舊徳迎拜或華顛薦潔求隂燧馳誠寄燎烟垂精粲星
斗望秩遍山川降輅追前躅回班戒弗䖍徹絪深屈體
<pb:KR4d0082_WYG_051-12b>
屏葢切承天(上至大廟門降輅步入齋殿至郊壇止百/官回班仍去黄道褥三事皆循祖宗故事)
(而去繖特/出上意)嶰谷灰初應(緹室吹灰久廢不講近太/史考求遺書復修其法)扶桑
日欲躔旌旗逐風轉歌舞送天旋簾啟瞻宸極雞號識
漏泉矜愚開罪罟釋欠靖民編樂作波翻海書行箭脱
弦東朝歸福胙南極本髙仙有道知難犯無私毎得賢
劬勞就聖徳謙畏絶私權治道初無象神功竟莫宣下
臣叨進玉隨見頌誠然(臣於景靈郊/丘實進玉幣)
　　次韻姚道人二首
<pb:KR4d0082_WYG_051-13a>
西山學採薇東坡學煮羮昔在建成市豈復衣冠情朋
友日巳疎止接盲趙生嗇智狥所安元氣賴以存時於
星寂中稍䕶亂與昬河流發九地欲挽升天門枉用十
年力僅餘一燈温老病竟未除驚呼欲狂奔何日新雨
餘得就季主論
髙人隠陋巷至藥初無方心知無生妙運轉開隂陽才
如凌雲松豈受尺寸量氣如幽谷蘭時送清風香嗟我
本病胏寒暑隨翕張丹砂苦落落青春去堂堂清詩墮
<pb:KR4d0082_WYG_051-13b>
雲霧至音叩琳瑯山海信多士世俗非所望逺遊居臨
安間出從諸王他年解冠佩共遊無邊疆儀麟既委照
永謝過隙光
　　次韻子瞻上元扈從觀燈二首
虜去邊城少奏章雪殘中禁罷焚香都人知有新年喜
爭看琱輿金鳯凰
春來有意乞歸耕足痺三年久未平(頃奉使契丹墜馬/傷足巳三年矣)
忽記上元鑾輅出起聴前殿曉鐘聲
<pb:KR4d0082_WYG_051-14a>
　　蔡州壺公觀劉道士(并引/)
　元祐八年七月彭城曹煥子文至自安陸為予言過
　淮西入壺公觀觀縣壺之木木老死久矣環生孫蘖
　無數聞有老道士劉道淵年八十七非凡人也謁之
　神氣甚清能言語服細布單衣縫補殆遍壁間題者
　多以不易衣為美煥問其意道淵悵然曰此故淮西
　守歐陽永叔所贈也世人稱永叔工文辭善辯論忠
　信篤學而已君知是人竟何従來耶公與我有夙契
<pb:KR4d0082_WYG_051-14b>
　且齊年也昔將去吾州留此以别吾服之三十年嘗
　破而補之矣未嘗垢而澣也比嘗得其訊吾亦去此
　不久矣煥聞之愕然莫測徐問其故皆不答予少與
　兄子瞻皆從公遊究觀平生固嘗疑公神仙天人非
　世俗之士也公亦嘗自言昔與謝希深尹師魯梅聖
　俞數人同遊嵩髙見蘚書四大字於蒼崖絶澗之上
　曰神清之洞問同遊者惟師魯見之以此亦頗自疑
　本世外人今聞道淵言與曩意合因作詩以示公子
<pb:KR4d0082_WYG_051-15a>
　棐叔弼
思潁求歸今幾時布衣猶在老劉師龍章舊有世人識
蟬蛻惟應野老知昔葬衣冠今在否近傳音問不須疑
曽聞圯上逢黃石久矣留侯不見欺
　　大行太皇太后挽詞二首
内治隆三世尊臨極九年神孫克負荷大業付安全有
道華夷靖無心怨惡悛和熹盛東漢従此不稱賢
　　其二
<pb:KR4d0082_WYG_051-15b>
約已心全小寛民徳有餘外家恩澤少先后禮容虛(有/司)
(每以獻章太后故事為請徳/音輒深自菲薄不敢當而止)原廟因前室(有司將築神/宗皇帝神御)
(有詔自處治隆/以成就宣光)中朝避冊書(頃嵗將受册寳當御前殿/謙避不欲遂退即後殿而)
(巳/)功名不勝紀四謚歎猶疎(近以四謚進呈上歎曰太/皇太后盛徳豈四謚所能)
(盡/)
　　次韻姚道人
道人偶許俗人知法喜非妻解養兒夜久金莖添沆瀣
室虛寳月映琉璃逺來醉俠怱怱返近出詩仙句句竒
<pb:KR4d0082_WYG_051-16a>
獨恠區區踐繩墨相逢未省角巾欹
　　次韻石芝(并/引)
　子瞻昔在黃州夢遊人家井間石上生紫藤枝葉如
　赤箭主人言此石芝也折而食之味如雞蘇而甘起
　賦八韻記之元祐八年予與子瞻皆在京師客有至
　自登州者言海上諸島石向日者多生耳海人謂之
　石芝食之味如茶久而益甘海上幽人或取服之言
　甚益人客以一籃遺子瞻遂次前韻
<pb:KR4d0082_WYG_051-16b>
雞鳴東海朝日新光䝉洲島霧雨勻一晞石上遍生耳
幽子自食無來賓寄書乞取久未許箬籠蕉囊海神戸
(戸止也左傳/屈蕩戸之)一掬誰令墮我前無為知我超諸數此身
不願清廟瑚但願歸去隨樵蘇龜龍百嵗豈知道養氣
千息存其胡塵中學仙定難脱夢裏食芝空酷烈中山
軍府得安閒更試朝霞磨鏡鐵
　　故樞宻簽書贈正議大夫王彦霖挽詞二首
試吏有能名升臺擅直聲雄飛極九載修路止三城壯
<pb:KR4d0082_WYG_051-17a>
志方凌厲遺書忽歎驚老人殊可念白首泣新塋
　　其二
傾葢晚相親東西省尸鄰聴君占諫草繼我出詞綸京
尹聲初浃樞庭迹尚新邯鄲炊未熟榮謝隔逡巡
　　讀史六首
留侯决成敗面折愧周昌垂老召商叟鴻鵠自髙翔
　　其二
諸吕更相王陳平氣何索千金夀絳侯劉宗知有託
<pb:KR4d0082_WYG_051-17b>
　　其三
賈生料呉楚竟斃大梁城一身不自保痛哭空傷生
　　其四
桓文服荆楚安取破國都孔明不料敵一世空馳驅
　　其五
安石善談笑揮麈卻符秦妄起并吞意終殘吳越人
　　其六
江河浪如屋要須滄海容可憐狄仁傑猶復負婁公
<pb:KR4d0082_WYG_051-18a>
　　和子瞻雪浪齋
謫居杜老嘗東屯波濤遶屋知龍尊門前石岸立精鐵
潮汐洗盡莓苔昬野人相望夾水住扁舟時過江西村
窓中縞練舒眼界枕上雷霆驚耳門不堪水恠妄欺客
欲借楚些時招䰟人生出處固難料流萍著水初無根
旌旗旋逐金皷發蓑苙尚帶風雨痕髙齋雪浪巻蒼石
北叟未見疑戲論激泉飛水行亦凍窮邊臘雪如翻盆
一杯徑醉萬事足江城氣味猶應存
<pb:KR4d0082_WYG_051-18b>
　　次韻子瞻生日見寄
日月中人照與芬心虛慮盡氣則薰彤霞㸃空來羣羣
精誠上徹天無雲寸田幽闕煗不焚眇眎中外絳錦紋
㝠然物我無復分不出不入常氤氲道師東西指示君
乘此飛仙勿留墳茅山隠居有遺文世人心動隨䖟蚊
不信成功如所云蚤夜賓餞同華勛爾來僅能破魔軍
我經生日當益勤公稟正氣飲不醺梨棗未實要鉏耘
日云暮矣収桑枌西還閉門止紛紛憂愁真能散凄焄
<pb:KR4d0082_WYG_051-19a>
萬事過耳今不聞(登真隠訣云日中青帝日/照龍韜其夫人日芬&KR0233;嬰)
　　蹇師嵩山圖(并/引)
　葆光法師蹇君未嘗至嵩山欲往遊焉元祐九年春
　磐桓都下得古畫一幅以示其客客曰此嵩山圖也
　予昔嘗遊焉峯嶺徑遂觀刹皆是君喜曰此將以導
　予也吾昔熈寧中自陳之洛往來皆出嵩少之間時
　方重九與偕行者約曰與子於此登髙乎今筋力尚
　强可以一往異日復至或不能矣今年三月以罪出
<pb:KR4d0082_WYG_051-19b>
　守汝州聞此州在嵩少之陽登城北望可以盡得其
　勝君何時為此遊吾將舉酒與子相望雖不能同亦
　庶幾焉系之以詩曰
峻極登髙二十年汝州回望一依然君行亦是髙秋後
試覔神清古洞天(神清洞/事見上)
　　望嵩樓(在汝州/)
連山鄣吾北二室分西東東山幾何髙不為太室容西
山為我低少室見諸峯臨軒一長歎隠見由所逢試問
<pb:KR4d0082_WYG_051-20a>
山中人二室竟誰雄雄雌久巳定分别徐亦空可憐汝
陽酒味與上國同遊心四山外寄適杯酒中
　　思賢堂
楊公守臨汝俛仰八十載推遷城市非散落篇章在外
物固難必清名竟安賴孤亭右洲渚斜日到冠佩飛翔
棟宇回滉蕩波流對稍存楸梧髙大翦菰蒲穢遺編訪
諸子翠石補前廢吏民亦澘然未替甘棠愛
　　阻風(自汝遷筠八月過真州/江漲倍常嵗而風不順)
<pb:KR4d0082_WYG_051-20b>
大水蔑洲浦牽挽無復施我舟恃長風風止將安為塌然
委積水坐被弱纜維市井隔峯嶺食盡行將饑長嘯呼
風伯厄窮豈不知蓬蓬起東南旗尾西北馳所望乃大
謬開門訊舟師舟師掉頭笑沿泝要有時泝者不少息
沿者長嗟咨飄風不終日急雨常相隨雨止風亦止條
條弄清漪我言未見信君行自見之
　　次韻子瞻遊羅浮山
客迷墮澗逢玉京雲行夭喬風號鳴暗中過盡石髓滑
<pb:KR4d0082_WYG_051-21a>
驚喜觀闕朝霞明東坡南去類此客擠者力盡非求生
偶然瀕海少氛氣復有福地容躬耕諸侯歴聘謝魯叟
茅簷燕坐師老彭天樞旋結日珠重人寰下視鴻毛輕
俗緣漸覺氷雪解元氣乍復蛟虬獰逺遊脱屣入葢竹
初怪長史留家庭後來玉斧小兒子亦入真誥參仙經
試令子弟學諸許還家不用劒閣銘洞天聞亦有圖籍
但恐未免如公卿此心願與世無事不願與世平不平
　　次韻子瞻江西
<pb:KR4d0082_WYG_051-21b>
許君馬老共一邦西山㫁處流蜀江誰令十載重渡瀧
灘頭舊寺晨鐘撞亂流赤脚記淙淙道俗自謂丹霞龎
便令築室修畦矼往還二老笻一雙(予與筠州聰長/老有十年之舊)
　　雨中遊小雲居
賣酒髙安市早嵗逢五秋常懐簡書畏未暇雲居遊十
載還上都再謫仍此州廢斥免羈束登臨散幽憂鄉黨
二三子結束同一舟雨餘江漲髙林薄煩撑鉤積隂荐
雷作兩山亂雲浮雨㸃落飛鏃江光濺輕漚笑語曽未
<pb:KR4d0082_WYG_051-22a>
畢風雨遽誰收舟人指松檜古刹依林邱老僧昔還住
晩飯迎淹留食菜吾自飽饋肉煩賢侯嚴城迫吹角歸
棹隨輕鷗聯翩閲村塢燈火明譙樓肩輿踐積甃塗潦
分潛溝居處方自適未知厭拘囚
　
　
　
　
<pb:KR4d0082_WYG_051-22b>
　
　
　
　
　
　
　
　欒城後集巻一

<pb:KR4d0082_WYG_052-1a>
欽定四庫全書
　欒城後集巻二
　　　　　　　　　　　　　宋　蘇轍　撰
　詩七十首
　　次韻子瞻上元見寄
誰憐東坡老獨看南海燈故人隠山麓燕坐銷牀稜人
生天運中往返成廢興炎起爨下薪凍合瓶中氷賴有
不變處寂如方定僧建成亦巖邑燈火髙下層頭陁舊
<pb:KR4d0082_WYG_052-1b>
所識天寒髮鬅鬙問我何時來嗟哉谷為陵幸此米方
賤日食聊一升夜出隨衆樂餔糟共騰騰
　　次韻子瞻連雨江漲二首
南過庾嶺更千山烝潤由來共一天雲塞虚空雨翻瓮
江侵城市屋浮船東郊晩稻須重挿西舍原蠶未及眠
獨棹扁舟趂申夘米鹽奔走笑當年
客到炎陬喜蹔凉江吹虛閣雨侵廊回看野寺山溪隔
卧覺晨炊稻飯香荔餉深紅陋櫻棗桂醅淳白比琳琅
<pb:KR4d0082_WYG_052-2a>
恩移嶠北應非晩未省南遷日月長
　　次韻姪過江漲
隂淫夏為秋雨暴溪作瀆缺防舊通市流潦幾入屋雖
幸廩粟空猶惜畦蔬綠鹿駭不擇音鴻羈分遵陸室誚
曾子還城謳華元衂中情久岑寂外物競排蹙設心等
一慈開懐受諸毒道力雖未究游波偶然伏糧須三月
聚艾要七年蓄君恩許北還従此當退縮
　　亡嫂靖安君蒲氏挽詞二首
<pb:KR4d0082_WYG_052-2b>
家風足圖史婦徳儼蘋蘩湯沐從夫寵冠衣席弟恩克
家傳衆子有後慶多孫追養心何極増封禮尚存
　　其二
宦遊非不遂流落自麄疎宗黨半天末存亡驚素書佳
城東嶺外茂木故阡餘遙想千車送臨江涕滿裾
　　寄題武陵栁氏所居二首
　　　天真堂
宦遊閲盡山川勝歸老方知氣味真歌哭不移身自穏
<pb:KR4d0082_WYG_052-3a>
往還無間語尤親永懐前輩無因見猶喜諸郎有此人
千嵗展禽風未改不加琱琢世稱珍
　　　康樂樓
邑居欲盡溪山好不作層樓無奈何巖谷滿前收蠟屐
漪漣極目巻漁蓑安心巳得安身法樂土偏令樂事多
千里筠陽猶靜治還家一笑定無他
　　筠州州宅雙蓮
綠葢紅房共一池一雙遊女巧追隨鏡中比並新粧後
<pb:KR4d0082_WYG_052-3b>
風際攜扶欲舞時露蘂暗開香自倍霜蓬漸老折猶疑
殷勤畫手傳真態道院生綃數幅垂
　　奉同子瞻荔支歎
蜀中荔支止嘉州餘波及睂半有不稻糠宿火却霜霰
結子僅與黃金侔近聞閩尹傳種法移種成都出巴峽
名園競擷絳紗苞蜜漬瓊膚甘且滑北遊京洛墮紅塵
箬籠白曬稱最珍思歸不復為蓴菜欲及炎風朝露勻
平居著鞭苦不早東坡南竄嶺南道海邊百物非平生
<pb:KR4d0082_WYG_052-4a>
獨數山前荔支好荔支色味巧留人不管年來白髮新
得歸便擬尋鄉路棗栗園林不須顧青枝丹實須十株
丁寧附書老農圃
　　次韻子瞻梳頭
水上有車車自翻懸霤如線垂前軒霜蓬巳枯不再綠
有客勸我抽其根枯根一去紫茸茁珍重已試幽人言
紛紛華髮何足道當返六十過去䰟(近有道士相教拔/白後以水火養之)
(當不復生/故以為答)
<pb:KR4d0082_WYG_052-4b>
　　勸子瞻修無生法
除却靈明一一空年來丹竈漫施功掌中定有菴摩在
雲際懸知霧雨濛巳賴信心留掣電要須淨戒拂昏銅
誰言逐客江南岸身世雖窮心不窮
　　石盆種菖蒲甚茂忽開八九華或言此華夀祥也
　　逺因生日作頌亦為賦此
石盆攅石養菖蒲沮洳沙泉韮葉鋪世說華開難值遇
天將夀考報勤劬心中本有長生藥根底暗添無限鬚
<pb:KR4d0082_WYG_052-5a>
更爾屈蟠增瘦硬他年老病要相扶
　　子瞻和陶公讀山海經詩欲同作而未成夢中得
　　數句覺而補之
此心淡無着與物常欣然虚閑偶有見白雲在空間愛
之欲吐玩恐為時俗傳逡巡自失去雲散空長天永愧
陶彭澤佳句如珠圓
　　成都僧法舟為其祖師寳月求㙮銘於恵州還過
　　髙安送歸
<pb:KR4d0082_WYG_052-5b>
少年能講大乘經法施堂中不出扄為許先師傳後世
徑從西海集南溟忘身直犯黃茅瘴滿意初成白㙮銘
寄我淚痕歸萬里遙知露滴澗松青
　　東西京二絶
親祀甘泉嵗一終屬車徐動不驚風宓妃何預詞臣事
指㸃譏訶豹尾中
犀箸金槃不暇嘗更須石上𢷬黃粱數錢未免河東舊
不識前朝大練光
<pb:KR4d0082_WYG_052-6a>
　　唐相二絶
楊王滅後少英雄猶自澄思却月中已得恵妃歡喜見
方頭笑殺曲江公
朝中寂寂少名卿晩嵗雄猜氣益橫心怕無鬚少年士
可憐未識玉奴兄
　　寓居六詠
手植天隨菊晨添苜蓿盤叢長憐夏苦花晚怯秋寒素
食舊所愧長齋今未闌殷勤拾落蘂眼暗讀書難
<pb:KR4d0082_WYG_052-6b>
　　其二
山丹炫南土盈尺愧西京所至曽無比知非浪得名未
須求别種尚欠剥繁英行復春風度天涯眼蹔明
　　其三
隣家三畝竹蕭散倚東牆誰謂非吾有時能惠我涼雪
深聞毁折風作任披猖事過還依舊相看意愈長
　　其四
弱榴生掩冉挿竹强支义旋疊封根石能開著子花扶
<pb:KR4d0082_WYG_052-7a>
持物遂性綴緝我成家故國田園少何須恨海涯
　　其五
大雞如人立小雞三寸長造物均付予危冠兩昻藏出
欄風易倒依草枯不殭後庭花草盛憐汝計興亡(或言/矮雞)
(冠即玉樹/後庭花)
　　其六
西隣分半井十口無渴憂嵗旱百泉竭日供八家求艱
難念生理沾足愧寒流比聞山田婦出汲爭羣牛
<pb:KR4d0082_WYG_052-7b>
(山中澗谷枯竭汲者每苦牛奪其/水一人出汲輒數人持杖䕶之)
　　和子瞻新居欲成二首
老罷子卿還屬國功成定逺恨陽關漂流豈必風波際
顛沛何妨枕席間伏臘便應隨俚俗室廬聞似勝家山
因緣宿世非今日賴有隂功許旋還(此説見/佛書)
山連上帝朱明府心是南宗無盡燈過此欹危空比夢
年來瘴毒冷如氷圖書一笑寧勞客音信頻來尚有僧
梨棗功夫三嵗辦不縁憂患亦何曾
<pb:KR4d0082_WYG_052-8a>
　　次遲韻二首
老謫江南岸萬里修烝嘗三子留二子嵩少道路長累
以二孀女辛勤具餱糧誰令南飛鴻送汝至我旁饑寒
不能病氣紓色亦康拊背問家事嗟我久巳忘力耕當
及春無為久南方還家語諸女素剛非王章
　　其二
世事非吾憂物理有必至常暘百川竭顧亦防雨耳隂
陽相糾纒反覆更自治幽懐澹不起黙坐識其意長子
<pb:KR4d0082_WYG_052-8b>
念衰老逺行重慙愧疎慵身似僧岑寂家近寺但聞事
日新未覺吾有異器鍠本自出藩角徒不遂得失衆共
知窮達佛所記要令北歸日粗究一大事
　　次逺韻
萬里謫南荒三子從一幼謬追春秋餘賴爾牛馬走憂
病多所忘問學非復舊借書里諸生疑事誰當叩吾兒
雖懶教擢穎既冠後求友巻中人玩心竹間岫時令檢
遺闕相對忘昬晝兄來試謳吟句法漸翹秀暫時鴻鴈
<pb:KR4d0082_WYG_052-9a>
飛迭發塤篪奏更念宛邱子頎然何時覯
　　次韻子瞻和陶公止酒(雷州/作)
少年無大過臨老重復止自言衰病根恐在酒盃裏今
年各南遷百事付諸子誰言瘴霧中乃有相逢喜連床
聞動息一夜再三起泝流俛仰得此病竟何理平生不
尤人未免亦求巳非酒猶止之其餘真止矣飄然從孔
公乘桴南海涘路逢安期生一笑千萬祀
　　次韻子瞻過海
<pb:KR4d0082_WYG_052-9b>
我遷海康&KR0511;猶在寰海中送君渡海南風帆若張弓笑
揖彼岸人回首平生空平生定何有此去未可窮惜無
好勇夫從此乘桴翁幽子疑龍鰕牙須竟誰雄閉門亦
勿見一齅同香風晨朝飽粥飯洗鉢隨僧鐘有問何時
歸兹焉若將終居家出家人豈復懐兒童老&KR1334;真吾師
出入初猶龍籠樊顧甚宻俛首姑爾容衆人指我笑韁
鎖無此工一瞬千佛土相期兠率宫
　　過姪寄椰冠
<pb:KR4d0082_WYG_052-10a>
衰髮秋來半是絲幅巾緇撮强為儀&KR0183;空旋取海棕子
(蜀中海棕即嶺南/椰木但不結子耳)束髮裝成老法師變化宻移人不悟
壊成相續我心知茅簷竹屋南溟上亦似當年廊廟時
　　寓居二首
　　　東亭
十口南遷粗有歸一軒臨路閲奔馳市人不慣頻回首
坐客相諳便解頥慙愧天涯善知識增添城外小茅茨
華嚴未讀河沙偈偃仰明忩手自披
<pb:KR4d0082_WYG_052-10b>
　　　東樓
月從海上湧金盆直入東樓照病身久巳無心問南北
時能閉目待儀麟&KR0275;風不作三農喜(是嵗海/無&KR0275;風)舶客初來
百物新歸去有時無定在漫隨俚俗共欣欣
　　所寓堂後月季再生與逺同賦
客背有芳藂開花不遺月何人縦尋斧害意肯留枿偶
乘秋雨滋冐土見㣲茁猗猗抽條穎頗欲傲寒冽勢窮
雖云病根大未容拔我行天涯逺幸此城南茇小堂劣
<pb:KR4d0082_WYG_052-11a>
容卧幽閣粗可躡中無一尋空外有四隣匝窺牆數柚
實隔屋看椰葉葱蒨獨兹苗愍愍待其活及春見開敷
三嗅何忍折
　　浴罷
逐客例幽憂多年不洗沐予髮櫛無垢身垢要須浴顛
隮本天運憤恨當誰復茅簷容病軀稻飯飽枵腹形骸
但癯瘁氣血尚豐足㣲陽閲九地浮彩見雙目枯槁如
束薪堅緻比温玉長齋雖云淨閲月聊一沃石泉澣巾
<pb:KR4d0082_WYG_052-11b>
帨土釜煮桃竹南忩日未移困卧久彌熟華嚴有餘帙
黙坐心自讀諸塵忽消盡法界了無矚怳如仰山翁欲
就溈叟卜猶恐墮聲聞大願勤自督
　　次逺韻齒痛
元明散諸根外與六塵合流中積緣氣虚妄無可託弊
陋少空明婦姑相攘奪日出暵焦牙風來動危蘀喜汝
因病悟或免終身著更須誦楞嚴従此脱纒縛
　　子瞻聞瘦以詩見寄次韻
<pb:KR4d0082_WYG_052-12a>
多生習氣未除肉長安夜眠懶食粥屈伸久巳效熊虎
倒掛漸擬同蝙蝠衆笑忍饑長杜門自恐暮年還入俗
經旬輒復駭隣父未信腦滿添黃玉海夷旋覺似齊魯
山蕨仍堪嘗菽粟孤船㑹復見洲渚小車未用安羊鹿
海南老兄行尤苦樵㸑長須同一僕此身所至即所安
莫問歸期兩黃鵠
　　次韻子瞻獨覺
咄咄書空中有恠内熱搜膏發癰疥羮藜飯芋如固然
<pb:KR4d0082_WYG_052-12b>
飽食安眠真一快午雞鳴屋呼不起欠申吉貝重衾裏
此身南北付天工竹杖芒鞋即行李夜長却對一燈明
上池溢流㣲有聲幻中非幻人不見本來日月無隂晴
　　次韻子瞻夜坐
月入虚牕疑欲旦香凝幽室久猶薫清風巧為吹餘瘴
疎雨時來報㫁雲南海炎涼身巳慣北方毁譽耳誰聞
遙知掛壁瓢無酒歸舶還將一酌分
　　次韻子瞻寄賀生日
<pb:KR4d0082_WYG_052-13a>
弟兄本三人懐抱喪其一頎然仲與叔耆老天所隲師
心每獨往可否輒自必折足非所恨所恨覆鼎實上賴
吾君仁議止海濱黜凄酸念母氏此恨何時畢平生賢
孟博茍生不謂吉歸心天若許定卜老泉室凄凉百年
後事付何人筆于今兄獨知言之泣生日
　　次韻子瞻寄黄子木杖
老至亦有漸五十惟杖始行年日辰匝幸免鄉閭恥罪
重瘡難平餘痂未脱疻登山足猶健不用扶兒子我兄
<pb:KR4d0082_WYG_052-13b>
念辛勤贈此攜且倚他年賜環日田舍尤須此早收藤
節杯旋綴烏皮几茅簷數間足不用伐桐把
　　次韻子瞻謫居三適
　　　旦起理髮
道人雞鳴起趺坐存九宫靈液流下田伏苓抱長松顛
毛得餘潤冉冉欺霜風俯就無數櫛九九為一通洗沐
廢已久徐之勿怱怱氣來自湧泉至此知幾重近聞西
邊將&KR0221;裼擁馬鬃歸來建赤油不復儕伍同笑我守尋
<pb:KR4d0082_WYG_052-14a>
尺求與真源逢人生各有安未肯易三公
　　　午忩坐睡
定中龍眠膝定起栁生肘心無出入異三昧亦何有晴
忩午隂轉坐睡一何久頹然擁褐身剥啄叩門手褰帷
顧我笑疑我困宿酒不知吾喪我氷消不遺夀空虛無
一物彼物自枯朽夢中得靈藥此藥従誰受侵尋入四
支欲洗自無垢從今百不欠只欠歸田叟
　　　夜卧濯足
<pb:KR4d0082_WYG_052-14b>
海民慢寒備不畜衾與裯雖苦地氣洩亦無徒跣憂逐
客久未安集舍占鵂鶹念昔使胡中車馳卒不留貂裘
遡北風十襲猶颼颼中塗履氷河馬倒身自投宛足費
馮翼千里煩帣韝十年事湯劑風雨氣輒浮南來足憂
慮此病何時瘳名身孰親疎慎勿求封侯
　　同子瞻次過逺重字韻
孟子自誇心不動未試永嘉鐵輪重弟兄六十老病餘
萬里同遭海隅送長披羊裘類嚴子罷食猪肝同閔仲
<pb:KR4d0082_WYG_052-15a>
大男留處事田畝幼子隨行躬釜罋低眉語笑接隣父
彈指吁嗟到蠻洞茅茨一日敢忘葺桑柘十年須勉種
來時邂逅得相攜歸去逡巡應復從莫驚憂患爾來同
久知出處平生共雖令子孫治家學休炫文章供世用
潁川築室久未成夜來忽作西湖夢
　　次韻子瞻和淵明擬古九首
客居逺林薄依墻種楊栁歸期未可必成隂定非久邑
中有佳士忠信可與友相逢話禪寂落日共杯酒艱難
<pb:KR4d0082_WYG_052-15b>
本何求緩急肯相負故人在萬里不復為薄厚米盡鬻
衣衾時勞問無有
　　其二
閉門不復出茲焉若將終蕭然環堵間乃復有為戎我
師柱下史久以雌守雄金刀雖云利未聞能斫風世人
欲困我我已安長窮窮甚當辟糓徐觀百年中
　　其三
蕭蕭髮埀素晡日迫西隅道人愍我老元氣時巻舒嵗
<pb:KR4d0082_WYG_052-16a>
惡風雨交何不完子廬萬法滅無餘方寸可久居將掃
道上塵先拔庭中蕪一淨百亦淨我物皆如如
　　其四
夜夢被髮翁騎驎下大荒獨行無與遊闖然欵我堂髙
論何崢嶸㣲言何渺茫我徐聴其説未離翰墨塲平生
氣如虹宜不葬北邙少年慕遺文竒姿揖昻昻衰罷百
無用漸以圜斵方隠約就所安老退還自傷
　　其五
<pb:KR4d0082_WYG_052-16b>
海康雜蠻蜑禮俗久未完我居近閭閻願先化衣冠衣
冠一有恥其下胡為顔東隣有一士讀書寄賢闗歸來
奉親友跬步行必端慨然顧流俗歎息未敢彈提提烏
鳶中見此孤翔鸞漸能衣裘褐袓裼知惡寒
　　其六
佛法行中原儒者恥論兹功施冥冥中亦何負當時此
方舊雜染渾渾無名緇治生守家室坐使斯人疑未知
酒肉非能與生死辭熾哉吳閩間佛事不可思生子多
<pb:KR4d0082_WYG_052-17a>
頴悟得報豈汝欺時俾正法眼一出照曜之誰為邑中
豪勤誦我此詩
　　其七
憂來感人心悒悒久未和呼兒具濁酒酒酣起長歌歌
罷還獨舞黍麥力誠多憂長酒易消脱去如風花不悟
萬法空子如此心何
　　其八
杜門人笑我不知有天遊光明遍十方咫尺陋九州此
<pb:KR4d0082_WYG_052-17b>
觀一日成衮衮通法流竿木常自隨何必返故邱老&KR0360;
白髮年青牛去西周不遇闗尹喜履迹誰能求
　　其九
鉏田種紫芝有根未堪採逡巡嵗月度太息毛髮改晨
朝玉露下滴瀝投滄海須牙忽長茂枝葉行可待夜燒
沈水香持戒勿中悔
　　雨中招吳子野先生(循州/作)
柴門不出蓬生徑暑雨無時水及堂辟穀賴君能作客
<pb:KR4d0082_WYG_052-18a>
暫來煎蜜餉桃康
　　答吳和二絶
三間浰水小茅屋不比麻田新草堂問我秋來氣如火
此間何事得安康
慣從李叟遊都市久伴藍翁醉畫堂不似蘇門但長嘯
一生留恨與嵇康(子野昔與李士寧縦遊京師/與藍喬同客曾魯公家甚久)
　　閏九月重九與父老小飲四絶
九月龍山霜露凝龍川九月氣如蒸偶逢閏月還重九
<pb:KR4d0082_WYG_052-18b>
酒熱風髙喜不勝
獲罪清時世共憎龍川父老尚相尋直須便作鄉闗看
莫起天涯萬里心
客主俱年六十餘紫萸黃菊映霜鬚山深瘴重多寒勢
老大須將酒自扶
尉佗城下兩重陽白酒黃雞意自長夘飲下床虚巳散
老年不似少年忙
　　求黃家紫竹杖(并/引)
<pb:KR4d0082_WYG_052-19a>
　予於龍川買曽氏小宅宅西南隅有紫竹百餘竿為
　藤蔓所困無復直幹雖為伐藤而見竹偃弱無可為
　杖者黃氏老家有紫竹甚茂乞得一莖勁挺可喜聞
　黃氏竹舊自曾氏移植偶為詩示之
曾家紫竹君家種曾園竹與荒藤共藤驕竹瘁如畏人
不似君家竹森聳我來買宅非為宅愛此風梢時一弄
磨刀向藤久未忍樹倒藤披真自送繁隂一豁新笋地
狂鞭欲向青春動我身病後少筋力遍求拄杖扶腰痛
<pb:KR4d0082_WYG_052-19b>
蕭蕭瘦幹未能任一畝君家知足用一枝遺我拄尋君
老酒仍煩為開甕
　　賦豐城劒(北歸途/中作)
劒氣夜干斗精誠初莫隔全身寄獄戸隠約還自得張
雷彼知我勉為汝一出腰間雜環佩亦既報之徳凜凜
天地間要非手中物躍入延平水三日飛霹靂出當乘
風雷歸當卧泉石千年故穴在三嘆泉上客
　　范丞相堯夫挽詞二首(許州/作)
<pb:KR4d0082_WYG_052-20a>
持身守忠恕臨事恥浮沈直道更三黜平生惟一心家
風來自逺國論老彌深令徳真如玉泥沙枉見侵
　　其二
南遷頭巳白北返病初加君意知無罪天心許到家同
朝曾忝舊握手一長嗟時事紛無巳還應付棣華
　　卜居
我歸萬里初無宅鳯去千年尚有臺誰為遶池先種竹
可憐當砌已栽梅囊貲只數腰金在歸計長遭鬢雪催
<pb:KR4d0082_WYG_052-20b>
欲就草堂終嵗事落成隣舎許銜杯
　　和子瞻過嶺
山林瘴霧老難堪歸去中原荼亦甘有命誰令終返北
無心却笑欲巢南蠻音慣習疑傖語脾病縈纒帶嶺嵐
手挹祖師清浄水不嫌白髮照毿毿
　　子瞻贈嶺上老人次韻代老人答
嶺頭盧老一爐灰長短根莖各自栽輕賤巳消先世業
知君海上去仍回
<pb:KR4d0082_WYG_052-21a>
　
　
　
　
　
　
　
　
<pb:KR4d0082_WYG_052-21b>
　
　
　
　
　
　
　
　欒城後集巻二

<pb:KR4d0082_WYG_053-1a>
欽定四庫全書
　欒城後集巻三
　　　　　　　　　　　　　宋　蘇轍　撰
　詩七十首
　　大行皇太后挽詞二首
累朝宗内治晩嵗擅鴻勲立子得元聖收簾奉長君一
言消横逆多難弭紛紜仙馭曾非逺長瞻鞏洛雲
家風承舊相國體繼皇姑定策従中禁傳聲震海隅春
<pb:KR4d0082_WYG_053-1b>
風開閉蟄朝露濕焦枯萬里生還客冠纓淚雨濡
　　追尊皇太后挽詞二首
月缺年何久龍飛事一新追崇名號正同祔禮容均鳯
翣低迎日龍輴起細塵都人知舜孝擁紼盡霑巾
徳美鍾岐嶷榮華倍感傷一時朝野恨百世本支長出
祖悲無憾因山儉有光他年過嵩洛望拜裕陵旁
　　贈史文通奉議二首
牆北史居士掛冠心轉閑頂開人共恠神去夜深還白
<pb:KR4d0082_WYG_053-2a>
雪㣲侵鬢丹砂久駐顔従君欲問道何日徑開闗
　　其二
有叟住東野畏人希入城君時共還往我欲問修行早
嵗識巖客近時逢綘生真能訪茅屋屣履試將迎
　　次前韻示楊明二首
晩嵗有餘樂天教一向閑嵩陽百口住嶺外七年還卜
宅先隣晏攜瓢欲飲顔吳僧來不久相約叩禪闗
　　其二
<pb:KR4d0082_WYG_053-2b>
甘井元衣廟平胡亦近城幅巾朝食罷芒屩雨中行擾
擾初何事悠悠畢此生欲邀東郭叟煩子作郊迎
　　唐修譔義問挽詞二首
家風臺栢老遺直故依然節見南遷後神凝未暝前臨
民舊有法訓子適成篇九轉今猶在參同豈妄傳
　　其二
我返南荒日君臨舊許初笑談寛老病旌斾擁茅廬酒
盞開雖數溪堂到尚疎誰言生死隔近在浹旬餘
<pb:KR4d0082_WYG_053-3a>
　　寄題登封揖仙亭
靈王太子本讀書縦談穀洛參諸儒生來不見全盛初
老成遺訓誰楷模心知漸失文武餘蕭然直入山中居
山間吹笙鳯凰呼升天白日乘龍車周人聚觀拜路隅
明月為佩雲為裾歸來千嵗孰在無赤松老彭自為徒
上侍玉宸臨九區烜赫不類山澤癯依山作邑賢大夫
夜中焚香遡空虚我欲従之駕肩輿秋風八月來徐徐
　　吳冲卿大夫秦國挽詞二首
<pb:KR4d0082_WYG_053-3b>
國老相隨盡家風慨獨存見夫成相業聽子得忠言(夫/人)
(長子起居昔將論亊以南遷之/憂訪於夫人夫人以當官許焉)氣節慙多士聲華盛一
門平生髙義重未易俗人論
雅頌成章早春秋發論長風規留叔向文采似中郎覽
古明興廢臨危喜激昻南遷初不恨李杜得従滂
　　十一月十三日雪
南方霜露多雖寒雪不作北歸亦何喜三年雪三落我
田在城西禾黍敢嫌薄今年陳宋災水旱更為虐閉糴
<pb:KR4d0082_WYG_053-4a>
斯不仁逐熟自難卻饑寒雖吾患尚可省鹽酪飛蝗昨
過野遺種遍陂濼春陽百日至閙若蠶生箔得雪流土
中及泉盡魚躍美哉豐年祥不待炎火灼呼兒具樽酒
對婦同一酌誤認屋瓦鳴更願聞雪脚
　　補子瞻贈姜唐佐秀才(并/引)
　予兄子瞻謫居儋耳瓊州進士姜唐佐往従之遊氣
　和而言道有中州士人之風子瞻愛之贈之詩曰滄
　海何曾㫁地脈白袍端合破天荒且告之曰子異日
<pb:KR4d0082_WYG_053-4b>
　登科當為子成此篇君遊廣州州學有名學中崇寧
　二年正月隨計過汝南以此句相示時子瞻之喪再
　逾嵗矣覽之流涕念君要能自立而莫與終此詩者
　乃為足之
生長茅間有異芳風流稷下古諸姜適従瓊管魚龍窟
秀出羊城翰墨場滄海何曾㫁地脈白袍端合破天荒
錦衣他日千人看始信東坡眼目長
　　遷居汝南
<pb:KR4d0082_WYG_053-5a>
我昔還自南従此適舊許再嵗常杜門壁觀無與語何
人自驚顧未聴即安處亟逃潁州籍來貫汝南尸妻孥
不及將童僕具樽俎身如孤棲鵲夜起三遶樹故人樂
安生風節似其父忻然蹔一笑捨我西南去去已還閉
門時作野田步蕭條古僧舎遺像得顔魯精神凜如生
今昔吾與女巳同羈窮厄但脱生死怖幸世方和平有
土非冦虜春寒燒黃茅晝飯煮青茹何必潩上田幸此
足粳稌歸心念狂簡裁製時巳莫
<pb:KR4d0082_WYG_053-5b>
　　索居三首
索居非謫地&KR0183;老更窮途去住看人意幽憂賴我無小
園花草穢陋巷犬羊俱近覺根塵離忘言日益愚
　　其二
平生亦何事十載苦顛隮夢嶮曾非嶮覺迷終不迷客
居兼壯子别久愧良妻稍訝音書濶春隂道路泥
　　其三
許蔡古隣國風煙相雜和蕭然客舎靜不願主人過野
<pb:KR4d0082_WYG_053-6a>
薺春將老淮魚夏漸多街南病居士有酒對酣歌
　　聞諸子欲再質卞氏宅
我生髮半白四海無尺椽卞氏昔冠冕子孫今蕭然願
以棟宇餘救此朝夕懸顧我亦何有較子差尚賢傾囊
不復惜掃地幸見捐南隣隔短牆兩孫存故㕓松竹手
自種風霜嵗逾堅幽花亂蜂蝶古木嘶蜩蟬&KR0183;隂可數
畝成功幾百年人心苦無厭隠居恨未圓得之茍有命
老矣聊息肩畚土填隙穴結茅苴漏穿粗爾容偃息豈
<pb:KR4d0082_WYG_053-6b>
復求華鮮西歸信巳乎永雜孫陳編
　　任氏閲世堂前大檜
君家大檜長百尺根如車輪身弦直壯夫連臂不能抱
孤鶴髙飛直上立狂風動地舞枝榦大雪翻空洗顔色
人言此檜三百年未知昔是何人植君家大夫老不遇
一生使氣未嘗屈没身不悦歸故里遺愛自知懐舊色
此翁此檜兩相似相與閲世何終極汝南山淺無良材
櫟柱棟椽聊障日便令殺身起大厦亦恐衆材無匹敵
<pb:KR4d0082_WYG_053-7a>
且留枝葉撓雲霓猶得世人長太息
　　贈蔡駜居士
結茅汝上只三間種稻城西僅一廛梅老外生詩律在
秀公弟子佛心傳埋盆疊石常幽坐留客開樽輒醉眠
聞道隣僧乞米送時無韓子定誰憐
　　癸未生日
我生本無生安有六十五生來逐世法妄謂得此數隨
流登中朝失脚墮南土人言我當喜亦言我當懼我心
<pb:KR4d0082_WYG_053-7b>
終頹然喜懼不入故歸來二頃田且復種禾黍或疑潁
川好又使汝南去汝南亦何為均是食粟處兒言生日
至可就瞿曇語平生不為惡今日安所訴老&KR1334;西入胡
孔子東歸魯我命不在天世人汝何預
　　白鬚
中嵗謬學道白鬚何由生故人指我笑聞道未能行我
笑謝故人唯唯亦否否老&KR1334;古道師白髮生而有佛告
波斯匿汝有不白存亭中掌亭人何嘗隨客奔客去不
<pb:KR4d0082_WYG_053-8a>
用留主在亭不毁墁牆支折棟在我不在爾道成欵玉
晨跪乞五色丸肝心化黃金齒髮何足言
　　寒食二首
寒食今年客汝南餘樽傾㵼亦醺酣道人久厭世間濁
僧舍猶存肉食慙花折園夫時送客餳留孫女尚分甘
(永叔詩有為翁/寒食留餳之句)欲遊紫極誰為伴長揖孤松對不談(紫/極)
(宫有巨松/可數人抱)
寄住汝南懐嶺南五年一醉久猶酣身逃爭地差云靜
<pb:KR4d0082_WYG_053-8b>
名落塵寰終自慙耳畔飛蠅看尚在鼻中醇酢近能甘
今朝寒食唯當飲買酒先防客欲談
　　潁川城東野老(姓劉氏/名正)
我歸穎川無故人城東野老鬚如銀少年椎埋起黃塵
晚嵗折節依仙真走如麏鹿人莫親呼來上堂飲清樽
踞牀閉目略頻伸指我黃河出崑崙東流入海還天津
沐浴周遍纔逡巡嬰兒跏趺乘日輪脱身遊戲走四鄰
逢人不告非自珍許我巳老知閉門東朝太行欵真君
<pb:KR4d0082_WYG_053-9a>
告我不返遊峩岷還家一舍卧不晨闔棺空空但衣巾
平生自言師洞賓嗟世賤目貴所聞
　　汝南示三子
此生賴有三男子到處來看老病翁飲食粗便魚稻足
音塵不隔馬牛風道塲莫問何方是舍宅元依畢竟空
且爾不歸歸亦得汝曹免復走西東
　　謝任亮教授送千葉牡丹
花從單葉成千葉家住汝南疑洛南亂剝浮苞任狼籍
<pb:KR4d0082_WYG_053-9b>
併偷春色恣醺酣香穠得露久彌馥頭重迎風似不堪
居士誰知已離畏金槃剪送病中庵
　　思歸二首
汝南百日留走遍三男子思歸非吾計聊亦為爾耳行
裝理肩輿客舍巻床笫兒言世情惡平地風波起舟行
或易搖舟靜姑且已匏繫雖非願蠖屈當有竢老人思
慮拙小子言有理晨炊廩粟紅曉市淮魚美索居庖無
人歸去迎伯姊終嵗得安閑幽居無彼此
<pb:KR4d0082_WYG_053-10a>
　　其二
我老不待言有女年四十念我客汝南無與具朝食翩
然乘肩輿面有風土色許蔡雖云近傳舎三經夕衰老
累汝曹愧歎心不懌磨刀鱠縷紅洗盞酒花白母老行
役難女來生理葺外孫跨鞍馬遇事亦閑習居然數口
家解我百憂集厄窮須父子他人非所及
　　萬蝶花
誰唱殘春蝶戀花一團粉翅壓枝斜美人欲向釵頭挿
<pb:KR4d0082_WYG_053-10b>
又恐驚飛鬢似鵶
　　春盡(三月二十/三日立夏)
春風過盡百花空燕坐笙簫起滅中樹影連天開翠幕
鳥聲入耳當歌童楞嚴十巻幾回讀法酒三升是客同
試問隣僧行乞在何人閑暇似衰翁
　　夢中詠醉人(四月十日夢得篇/首四句起而足之)
城中醉人舞連臂城外醉人相枕睡此人心中未必空
蹔爾頹然似無事我生従來不解飲終日騰騰少憂累
<pb:KR4d0082_WYG_053-11a>
昔年曾見樂全翁自説少年飲都市一時同飲石與劉
不論升斗俱不醉樓中日夜狂歌呼錢盡酒空姑且止
都人疑是神仙人誰謂兩人皆醉死此翁年老不復飲
面光如玉心如水我今在家同出家萬法過前心不起
此翁巳死誰與言欲言巳似前生記
　　立秋偶作(六月二/十三日)
十年憂患本誰知慙愧仙翁有舊期度嶺還家天許我
斸山種粟我尤誰秋風欲踐故人約春氣潛通病樹滋
<pb:KR4d0082_WYG_053-11b>
心似死灰鬚似雪眼看多事亦奚為
　　汝南遷居
病暑暑巳退思歸未成歸人事不可期當受不當違客
居汝南城未覺吾廬非忽聞鵲反巢坐使鳩驚飛三遶
擇所安一枝粗得依我來衆草生漸見百卉腓天行若
循環物化如發機閉目内自觀此理良宻㣲
　　寄内
與君少年初相識君年十五我十七上事姑章旁兄弟
<pb:KR4d0082_WYG_053-12a>
君雖少年少過失昏晨定省嵗月短五十還朝定何益
憂深責重樂無幾失足一墜南海北身居穽中不見天
仰面虛空聞下石丈夫學道等憂患婦人亦爾何従得
歸去舊許生白鬚回顧慙君髮如漆遷居汝南復何事
龜老支牀隨所擲相望一月兩得書聞君胏病久消釋
我經三伏常暴下近喜秋風掃烝濕病除寢食未復故
相見猶驚身似腊劉根夫婦俱有道去日饒君著鞭筞
　　病愈二首
<pb:KR4d0082_WYG_053-12b>
學道雖云久沈痾竟未除炎烝度三伏晻曖覺中虛嘉
穀不自長荒榛終費鉏何辭用蘭石梨棗得扶疎
　　其二
病退日身輕身輕心轉清山空流水上海靜寸燈明朝
市誰留住林泉自不行筠溪慙丐士流蕩過平生
　　九月三日
早嵗寡歡意衰年仍病纒客居逢九日斗酒破千錢萸
菊驚秋晚兒孫慰目前登髙懶不出多酌任頽然
<pb:KR4d0082_WYG_053-13a>
　　其二
狂夫老無賴見逐便忘歸小酌還成醉僑居不覺非妻
孥應念我風雨未縫衣憂患十年足何時賦式㣲
　　其三
黃菊與秋競白鬚隨日添時人知不憙野老未相嫌但
酌清樽盡猶存薄俸霑日西聞客至更問酒家帘
　　立冬聞雷(九月二/十九日)
陽淫不收斂半嵗苦常燠禾黍飼蝗螟粳稻委平陸民
<pb:KR4d0082_WYG_053-13b>
饑强扶耒秋晚麥當宿閔然侯一雨霜落水泉縮薈蔚
山朝隮滂沱雨翻瀆經旬勢益暴方冬嵗愈蹙半夜發
春雷中天轉車轂老夫睡不寐稚子起驚哭平明眎中
庭松菊半摧秃潛發枯草萌亂起蟄蟲伏薪槱不出市
晨炊午未熟首種不入土春餉難滿腹書生信古語洪
範有遺牘時無中壘君此意誰當告
　　將歸二首(十月初/三日作)
久客初何亊言歸似有名騰騰且隨俗落落竟無成病
<pb:KR4d0082_WYG_053-14a>
苦醫猶厭囊空身自輕家人驚别後無限白鬚生
　　其二
為客不滿嵗還家見兩孫遙知臨竹戸相對引瓢樽老
罷那嫌瘦心寛尚喜存風波隨處有何幸免驚奔
　　示資福諭老(并/引)
　予讀楞嚴至塵既不緣根無所偶反流全一六用不
　行釋然而笑曰吾得入涅槃路矣然孤坐終日猶苦
　念不能寂復取楞嚴讀之至其論意根曰見聞逆流
<pb:KR4d0082_WYG_053-14b>
　流不及地名覺知性乃歎曰雖知返流未及如來法
　海而為意所留隨識分别不得名無知覺明豈所謂
　返流全一也哉乃作頌以示諭老
幽居百無營孤坐若假寐根塵兩相接逆流就一意意
念紛無端中止不及地寂然了無覺乃造真實際百川
入滄溟衆水皆一味止為潭淵深動作濤瀾起動止初
何心乃遇適然耳吾心未嘗勞萬物將自理
　　三不歸行
<pb:KR4d0082_WYG_053-15a>
客心搖搖如懸旌三度欲歸歸不成方春欲歸我自懶
秋冬欲歸事自變問我欲歸定何時天公黙定人不知
孔公晩嵗將入楚磐桓陳蔡行且住昭王巳死不復南
意欲歸老父母邦衛靈父子無足取姑爾息肩竢東魯
三桓豈知用聖人哀公亦自不能臣冉求一戰卻齊虜
請君召師君亦許歸來閉戸理詩書弁冕時出従大夫
夢見周公已不復老死故國心亦足孔公愈老愈屯邅
顧我未及門下賢鄉邦萬里不能往妻孥近寄潁川上
<pb:KR4d0082_WYG_053-15b>
依嵩架潁結茅茨自問此志於何期汝南一寓嵗行復
來年歸去栽松竹
　　罷提舉太平官欲還居穎川
避世山林中衣草食芋栗柰何處朝市日耗太倉積中
心久自笑公議肯相釋終然幸寛政尚許存寄秩經年
汝南居久與茅茨隔祠官一掃空避就兩皆失父子相
攜扶里巷行可即屋弊且圬牆蝗餘尚遺粒交遊忌㸃
染還往但親戚閉門便衰病杜口謝彈詰餘年迫懸車
<pb:KR4d0082_WYG_053-16a>
奏草屢濡筆籍中顧未敢爾後儻容乞幽居足暇豫肉
食多憂慄永懐城東老未盡長年術
　　次遲韻寄适遜
饑民畏寒尤惡雪旋理破裘絍敗纈我雖久客未成歸
黍酒虀羮還潑節汝南薪炭舊如土爾來薄俸纔供爇
眼前煖熱無可道心下清凉有餘潔潁川歸去知何時
祠宫欲罷無同列夜中髣髴夢兩兒欲迓老人先聚説
　　次遲韻對雪(十一月二/十七日)
<pb:KR4d0082_WYG_053-16b>
雪寒近可憂麥熟逺有喜我生憂喜中所遇一已委平
生聞汝南米賤豚魚美今年惡蝗旱流民鬻妻子一食
方半菽三日已于耜號呼人誰聞愍惻天自邇繁隂忽
連夕飛霰墮千里巻舒驚太速原隰殊未被貧家望一
麥生事如毛起荐饑當逐熟西去真納履
　　還潁川(甲申正/月五日)
昔賢仕不遇避世遊金馬嗟我獨何為不容在田野欹
區寄汝南落泊反長社東西俱畏人何適可安者故廬
<pb:KR4d0082_WYG_053-17a>
已荆榛遺壠但松檟頽齡迫衰暮舊物一已捨安能為
妻孥辛苦問田舎平生事瞿曇心外知皆假歸休得溟
渤坐受百川㵼何人實造物未聴相陶冶
　　題郾城彼岸寺二首
　　　文殊院古栢
曾看大栢孔明祠行盡天涯未見之此樹便當稱子行
他山只可作孫枝棟梁知是誰家用舟楫唯應海水宜
日暮飛鵶集無數青田老鶴未曾知
<pb:KR4d0082_WYG_053-17b>
　　　武宗元比部畫文殊𤣥奬
遺墨消磨顧陸餘開元一一數吳盧本朝唯有宗元近
國本長留後世模出世真人氣雍穆入蕃老釋面清癯
居人不惜遊人愛風雨侵陵色欲無
　　上已日久病不出示兒姪二首
春氣侵脾久在牀開門桃李著泥香牛鳴頗覺西湖近
鳯去長憐北榭荒欲出老人無伴侣退歸諸子解農桑
南鄰約賣千竿竹拄杖穿林看笋長
<pb:KR4d0082_WYG_053-18a>
卧聞諸子到西湖鵠鷺翩翩衆客俱紈扇藤鞵試輕駚
隻雞斗酒助歡娛行歌久已饒渠輩睡美猶應屬老夫
春服既成沂可浴孔門世不乏迂儒
　　葺東齋(三月十/八日)
弊屋如鷰巢嵗嵗添泥土泥多蹔完潔屋老終難固况
復非吾廬聊爾避風雨圖書易新幌几杖移故處宵眠
不擇安鼻息若炊釜兒孫喜相告定省便蚤莫我生溪
山間弱冠衡茅住生來乏華屋所至輒成趣苦恨無囊
<pb:KR4d0082_WYG_053-18b>
金莫克償地主投老付天工著身豈無所
　　次遲韻千葉牡丹二首
潩上名園似洛濱花頭種種鬬尖新共傳青帝開金屋
欲遣姚黃比玉真秦嶺猶應篆詩句杜鵑直恐降天神
老人髮少花頭重起舞欹斜酒力勻
老人無力年年懶世事如花種種新百巧從來知是妄
一機何處定非真園夫漫接曾無種物化相乘豈有神
畢竟春風不揀擇隨開隨落自勻勻
<pb:KR4d0082_WYG_053-19a>
　　盆池白蓮
白蓮生淤泥清濁不相干道人無室家心迹兩蕭然我
住西湖濱蒲蓮若雲屯幽居常閉戸時聴遊人言色香
世所共眼鼻我亦存鄰父閔我獨遺我數寸根潩水不
入園庭有三尺盆兒童汲甘井日晏泥水温及秋尚百
日花葉隨風翻舉目得秀色引息收清芬此心湛不起
六塵空過門誰家白蓮花不受風霜殘
　　詠竹二首
<pb:KR4d0082_WYG_053-19b>
湖濱宜草木脩竹可三尋㕓居多野思移種近牆隂及
爾迷未醒方予熱正侵無嫌不逮本地薄肯成林
　　其二
南隣竹甚茂門巷不容賓縣印君當往囊金我患貧翠
旌稍亂起犀角筍初勻不惜圖書賣端來作主人
　　見兒姪唱酬次韻五首
芝蘭生吾廬一雨一增蒨本亦何預人懐抱終眷眷老
傳時巳迫塵垢日須浣永慙舊文書展讀不終巻
<pb:KR4d0082_WYG_053-20a>
　　其二
讀書雖不惡不讀亦自好根牙就區别花實隨時老耘
鋤不可無雨露勿憂少我釣不在魚一竿寄洲島
　　其三
宇宙非不寛閉門自為阻心知外塵惡且忍閑居苦跏
趺黙非睡龕燈翳復吐道士為我言嬰兒出歌舞
　　其四
身病要須閑閑極自成趣空虛雖近道懶拙初非悟偶
<pb:KR4d0082_WYG_053-20b>
將今生脚還着古人履大小適相同本來無别處
　　其五
西湖雖不到甘井竊餘凉三伏罷飲酒桂漿攜一觴冠
者五六人起舞互低昻人生有離合此歡未易忘
　　初得南園
倒囊僅得千竿竹掃地初開一畝宫千里故園䰟夢裡
百年生事寂寥中晏家不願諸侯賜顔氏終成陋巷風
洗竹移花吾事了子孫他日記衰翁
<pb:KR4d0082_WYG_053-21a>
　　移竹
牆隂竹䝉宻板築念相妨欲補園東缺欣乘雨後凉三
年生筍遍一徑引風長但恐翁彌老笻枝懶復將
　　記夢(七月二/十六日)
長魚三尺困横盆送入清流喜欲奔報我金匙僅盈寸
擲還聊喜不貪存
　
　
<pb:KR4d0082_WYG_053-21b>
　
　
　
　
　
　
　
　欒城後集巻三

<pb:KR4d0082_WYG_054-1a>
欽定四庫全書
　欒城後集巻四
　　　　　　　　　　　　　宋　蘇轍　撰
　詩七十首
　　葺居五首
南堂初一家隔絶嵗月久開牆北風入爽氣通戸牖棟
梁未摧折斤斧聊結構非言事輪奐粗反昔人舊
　　其二
<pb:KR4d0082_WYG_054-1b>
庭方止數尋風月所従入百年養毒樹攅芒比刀㦸伐
之念生久不伐愁跣足且復為人謀庖椹利朝食(皂角/木宜)
(食/椹)
　　其三
竹林失蕃養春筍日瑣細草蔓半縈纒樗櫟互虧蔽已
令具刀䥥稍試秋霜厲欲成林下飲更種園東地
　　其四
雜花生竹間竹荒花亦瘁移花通狂鞭春到兩皆遂牆
<pb:KR4d0082_WYG_054-2a>
東破茅屋排去收遺趾時來拾瓦礫細細留花地
　　其五
東南皆民居屋敗如齬齒一完誠未能綴葺聊且爾内
修晨夜虞外結比隣喜無心本何營生理未免此
　　再賦葺居三絶
誰將脩竹寄隣家秋斫長竿春食芽旋築髙牆䕶雞犬
稍容嵇阮醉喧譁
短垣疏户畧藏遮翠竹長松夾徑斜遊宦歸來四十載
<pb:KR4d0082_WYG_054-2b>
粗成好事一田家
南北髙堂本富家百年梁柱半欹斜畧教扶起猶堪住
西望吾廬已自奢
　　嵗莫口號二絶
六十年來又七年眼昏頭白意茫然逢人欲説平生舊
少有能知兩世前
兩世相逢今幾人回頭强半已埃塵此心㸃檢終如一
時事無端日日新
<pb:KR4d0082_WYG_054-3a>
　　雪後小酌贈内(乙酉正/月九日)
薄雪為燈止和風應節來出遊吾巳懶小酌意難裁竹
徑泥方滑菁畦凍欲開細君憐老病加料作新醅
　　喜雨(三月二/十三日)
奪官分所甘年來祿又絶天公尚憐人嵗賚禾與麥經
冬雪屢下根鬚連地脈庖厨望䴵餌甕盎思麴蘖一春
百日旱田作龜板拆老農淚欲墮無麥真無食朱明候
纔兆風雷起通夕田中有人至膏潤已逾尺繼來不違
<pb:KR4d0082_WYG_054-3b>
願飽食真可必民生亦何幸天意每相恤我幸又巳多
鋤耒坐不執同爾樂豐穰異爾苦税役時聞吏號呼手
把縣符赤嵗賦行自辦橫斂何時畢
　　收蜜蜂
空中蜂隊如車輪中有王子蜂中尊分房減口未有處
野老解與蜂語言前人傳蜜延客住後人秉艾催客奔
布囊包裹閙如市坌入竹屋新且完小忩出入旋知路
幽圃首夏花正繁相逢處處命儔侣共入新宅長子孫
<pb:KR4d0082_WYG_054-4a>
今年活計知尚淺蜜臘未暇分主人明年少割助和藥
慙愧野老知利源
　　養竹
病竹養經年生筍大如母初畨放出林末畨任供口欲
求五寸圍更聴三年後蕭疎盡椽桷無復堪作帚吾廬
適營葺便可開戸牖秀色到衣冠清風盪塵垢物生恨
失養養至無不厚斧斤日摧剝隂陽自難救閑居翫草
木農圃即師友養人如養竹舉目皆孝秀
<pb:KR4d0082_WYG_054-4b>
　　和遲田舍雜詩九首(并/引)
　吾家本睂山田廬之多寡與揚子雲等仕宦流落不
　復能歸中竄嶺南諸子不能盡従留之潁川買田築
　室賖饑寒之患既䝉㤙北還因而居焉然拙於生
　理有無之計一付諸子夏五月麥方登塲遲往従諸
　農夫簞瓢銍艾知以為樂作詩九章澹然有詩人之
　思歸而出之為和之云
麥生置不視麥熟為一來我懶客亦惰田荒誰使開勤
<pb:KR4d0082_WYG_054-5a>
事知有獲直駕獨未回交遊悉吾病門巷多蒼苔
　　其二
我生無定居投老旋求宅未暇棟宇完先問松筠碧床
鋭日益銷車轄轉生澁東家雖告貧鬻否猶未必
　　其三
偶自十年閑非繼七人作早嵗漫云云志大終落落齒
髮已半空頭顱不難度顔曾本吾師終身美藜藿
　　其四
<pb:KR4d0082_WYG_054-5b>
至人竟安在陶鑄皆粃糠世俗那得知楚楚事冠裳方
醉狂正作吾語未可莊天定能勝人更看熟黃粱
　　其五
平湖近西垣杖屨可以遊偶從大夫後不往三經秋盎
中挿蒲蓮菱芡亦易求閉門具樽俎父子相獻酬
　　其六
試問西寺僧云何古佛意别無安心法但復䴵師餽外
物來無従往亦無所至佛法見在前我亦從此逝
<pb:KR4d0082_WYG_054-6a>
　　其七
老佛同一源出山便異流少小本好道意在三神洲子
房見黃石願封小國留終老預人事㫁穀為吕憂
　　其八
蒼然澗下松不願世雕刻斧斤百夫手牽挽千牛力㫁
成華屋柱加以綴衣飾人心喜相賀松心終自惜
　　其九
汲汲陷有為昏昏墮無記湛然古井水心在獨無意讀
<pb:KR4d0082_WYG_054-6b>
書非求解食粟姑自遂幸有三男子力田奉租税
　　雨病
晴送麥入倉雨催穀含穗共恠天公仁曲盡老農意誰
為三日霖下漉一丈地百谷爭奔流通川不可厲夜聞
屋山落晝説城闉閉老羸知奈何脾病尤所畏中宵得
暴下亭午卧忘起良醫過我言勿藥行自喜損食存谷
神收心辟邪氣兀然槁木居油爾元和至天唯不窮人
人則昧其理學道三十年愧爾良醫賜
<pb:KR4d0082_WYG_054-7a>
　　施崇寧寺馬(并/引)
　予自龍川還潁川安於閑放不畜車馬僧悟緣自成
　都來為予致一滇馬甚駿日聞公歸自南方家無良
　駟此可以備登山之乘予愧其意不能卻也然馬入
　吾廏輒苦多病意其非吾物也西鄰僧道和禪席之
　盛鄉閭之所犇走乃祝之曰俾爾為和馬歸依佛法乘
　病或巳乎因為詩以示和
南歸閉門萬事了病卧常多起常少未用田間下澤車
<pb:KR4d0082_WYG_054-7b>
何須櫪上追風驃鄉人記我少年日滇馬為致風前鳥
三年伏櫪人共恠馬不能言心可曉坐馳千里氣蟠結
日食生芻空自笑主人自是箕潁人誰復為送洮岷道
支公惠眼識神駿山下泉甘足芳草法流一洗百病消
翹足長鳴且忘老
　　南堂新甃花壇二首
亂竹侵紅藥病花羞晚春移根近談笑得土長精神榮
悴非由爾芬芳止為人庭西井泉好汲灌每躬親
<pb:KR4d0082_WYG_054-8a>
　　其二
老木不忍伐橫枝宜少除根莖漸有託雨露稍分餘生
意初無損開花終自如他年諸草木成就此幽居
　　夢中謝和老恵茶
西鄰禪師憐我老北苑新茶恵初到晨興已覺三嗅多
午枕初便一杯少七碗煎嘗病未能兩腋風生空自笑
定中直往蓬萊山盧老未應知此妙
　　新霜
<pb:KR4d0082_WYG_054-8b>
敗簷疏戸秋寒早老人脚冷先知曉濃霜滿地作㣲雪
落葉投空似飛鳥新舂未覺廩庾空宿逋暗奪衾裯少
旱田首種未言入敢信來年真食麨
　　戯作家釀二首
方暑儲麴糵及秋舂秫稻甘泉汲桐栢火候問鄰媪唧
唧鳴甕盎暾暾化梨棗一撥欣已熟急搊嫌不早病色
變渥丹羸軀驚醉倒子雲多交遊好事時相造嗣宗尚
出仕兵厨可常到嗟我老杜門柰此平生好未出禁酒
<pb:KR4d0082_WYG_054-9a>
國恥為甕間盗一醉汁滓空入腹誰復告(俗諺有入腹/無臓之語)
我飲半合耳晨興不可無千錢買一斗衆口分須臾月
俸本有助法許吏未俞愍愍坐相眎饞涎落盤盂潁潩
舊乏水粳糯貴如珠今年利陂堨碓聲喧里閭典衣易
鍾釜入罋生醍醐歡欣走童孺左右陳肴蔬細酌奉翁
媼餘潤霑庖厨詰朝日南至相戒留全壺一家有喜色
經冬可無沽莫恠杜拾遺斗水寛憂虞
　　冬至雪
<pb:KR4d0082_WYG_054-9b>
旱久魃不死連隂未成雪㣲陽九地來顛風三日發父
老竊相語號令風為節講武罷冬夫畿甸休保甲纍囚
出死地冗官去煩雜手詔可人心吾君信明哲風頻雪
猶吝來嵗恐無麥天公聴一言惟幸早誅魃
　　嵗莫二首
嶺南萬里歸來客潁上六年多病身未死誰言猶有命
長閑豈復更尤人眼看世事知難了手注遺編近一新
㸃檢平生無幾恨濁醪初熟正逢春
<pb:KR4d0082_WYG_054-10a>
文章習氣消未盡般若初心老漸明粗有春秋傳舊學
終憑止觀定無生維摩晚亦諧生事彌勒初猶重世名
鬚髮來年應更白莫留塵滓溷澄清
　　春後望雪
秋雨僅熟禾冬雪不揜塊溫風搜麥根天意欲為害老
農强推測妄謂春當改三陽已換節六出尚茫昧朝看
扶桑暾夜聴土囊噫倉埸久空竭榆棗方伐賣丁夫病
風熱孺子作瘡疥無知此何辜得罪彼有在造物伊誰
<pb:KR4d0082_WYG_054-10b>
憎亦復自無奈慎勿翻雪海凍餒無疆界
　　除夜
年更六十七旬滿三百六俛仰定何為萬事如轉轂禪
心澹不起非人自歌哭芸芸初莫禦勢盡行將復學道
道可成無心心每足守嵗聴兒曹自笑未免俗
　　喜雨
厯時書不雨此法存春秋我請誅旱魃天公信聞不魃
去未出門油雲裹嵩邱濛濛三日雨入土如膏流二麥
<pb:KR4d0082_WYG_054-11a>
返生意百草萌芽抽農夫但相賀漫不知其由魃來有
巢穴遺卵遍九州一掃不能盡餘孽未遽休安得風雨
師速遣雷霆搜衆魃誠已去秋成儻無憂
　　甲子日雨
一冬無雷麥方病細雨迎春嵗有望愁見積隂連甲子
復令父老念耕桑瘦田未足終年計濁酒誰供清旦嘗
賴有真人不饑渴閉門卻掃但焚香
　　新火
<pb:KR4d0082_WYG_054-11b>
百口共一竈終年事烹煎力耕飼饑饞竈弊火亦煩昨
日一百五老穉俱食寒呼童戛枯竹粲然吐青煙適従
何方來熒熒百家傳性火出真空應量曾無邊老病何
所求石缾煑寒泉歛為一夫用無心固當然
　　次韻和人詠酴&KR2573;
蜀中酴&KR2573;生如積開落春風山寂寂巳憐正發香晻曖
猶愛未開光的皪半垂野水弱如墜直上長松勇無敵
風中娜娜應數丈月下煌煌真一色故園聞道開愈繁
<pb:KR4d0082_WYG_054-12a>
老人自恨歸無日百花已過春欲莫燕坐繩床空數息
朝來滿把得幽香按頭亂挿銅缻濕一畨花蘂轉頭空
誰能往問天台拾
　　閑居五詠
　　　杜門
可憐杜門久不覺杜門非牀鋭日日銷髀肉年年肥眼
暗書罷讀胏病酒亦稀經年客不至不冠仍不衣視聴
了不昧色聲久已㣲終然渾為一誰言我無歸
<pb:KR4d0082_WYG_054-12b>
　　　坐忘
少年嘗病胏納息胏自斂靈液洗昏煩百藥無此驗爾
來觀坐忘一語頓非漸道妙有至力端能破諸暗跏趺
百無營純白乃受染至人不妄言此説豈吾僣
　　　讀書
習氣不易除書魔閒即至圖史紛滿前展巻輒忘睡古
今浩無垠得失同一軌前人已不悟今人復如此愍然
嫠婦憂嗟哉肉食鄙掩巻勿重陳慟哭傷人氣
<pb:KR4d0082_WYG_054-13a>
　　　買宅
我老未有宅諸子以為言東家欲遷去餘積尚可捐一
費豈不病百口儻獲安田家伐榆棗賦役輸緡錢長大
可雙棟瑣細堪尺椽生理付兒曹老幸食且眠
　　　移竹
前年買南園本為一畝竹稍去千百竿欲廣西南屋本
心初不爾百口居未足黽勉斤斧餘慙愧琅玕綠東園
有餘地補種何年復凜凜嵗寒姿餘木非此族
<pb:KR4d0082_WYG_054-13b>
　　城中牡丹推髙皇廟園遲适聯騎往觀歸報未開
　　戯作
漢廟名園甲潁昌洛川珍品重姚黃雨餘往看初疑晚
春盡方開自不忙爭占一時人意速養成千葉化功長
老人終嵗闗門坐花落花開已兩忘
　　外孫文驥與可學士之孫也予親教之學作詩俊
　　發猶有家風喜其不墜作詩贈之
已矣石室老奄然三十年遺孫生不識妙理定誰傳孔
<pb:KR4d0082_WYG_054-14a>
伋仍聞道賈嘉終象賢文章猶細事風節記髙堅
　　春深三首
郊原紅綠變青隂閉戸不知春巳深稍喜荒畦添野薺
坐看新竹補疎林簾中飛絮縈殘夢忩外啼鶯伴獨吟
欲聴楞嚴終懶出道人知我祖無心(僧維覺時/講楞嚴)
小園松竹有清隂懶病従兹日益深醉客滿堂慙北海
野僧同社憶東林逢人問道空長嘯久客思歸尚越吟
三十年前誦圓覺年來雖老解安心
<pb:KR4d0082_WYG_054-14b>
偶有茅簷潩水隂(潩水自西湖聴水亭下泒流/自城北而東吾廬適在其南)近依城
市淺非深幽居每自比陳寔古學何人貴杜林隣父時
來陪小飲兒曹頗解續㣲吟前年僅了春秋傳後有仁
人知我心
　　次遲韻示陳天倪秀才姪孫元老主簿
茅簷有佳客肅肅清風興吾孫成均來左右皆良朋為
憐衆兄弟將冠未有稱條枚失熂燎中林化薪蒸老夫
方苦貧不辨酒如澠夏田已失麥種豆喜多蠅(俗以多/蠅為豆)
<pb:KR4d0082_WYG_054-15a>
(熟之/祥)何以待君子簞瓢容一升君來豈非誤門庭冷如
氷
　　再次前韻示元老
豪傑多自悟不待文王興四方有餘師十室豈無朋我
老不知時早嵗誰誤稱歸來理茅屋對客食藜蒸遇渴
即飲水何嘗問淄澠冠裳强包裹毁譽如飛蠅植根久
已爾苕穎日自升忘我亦忘法無氷知消氷
　　築室示三子
<pb:KR4d0082_WYG_054-15b>
宅舍元依畢竟空小乘慣住草庵中一生滯念餘妻子
百口僑居怯雨風松竹已栽猶稍稍棟梁未具勿怱怱
三間道院吾真足餘問兒曹莫問翁
　　開忩
綠竹琅玕色紅葵旌節花開忩風細細窺戸月斜斜活
計無多子文章自一家一牀方病卧隨意上三車
　　遜往泉城穫麥
少年食稻不食粟老居潁川稻不足人言小麥勝西川
<pb:KR4d0082_WYG_054-16a>
雪花落磨煑成玉冷淘槐葉氷上齒湯餅羊羮火入腹
五年隨俗粗得飽晨朝稻米纔供粥兒曹知我老且饞
觸熱泉城正三伏田家有信呼即來亭午驅牛汗如浴
吾兒生來讀書史不慣田間爭斗斛今年久旱麥粒細
及半罷休饒老宿歸來爛熳煞蒼耳來嵗未知還爾熟
百口且留終嵗儲貧交强半倉無穀
　　送元老西歸
晝錦西歸及早秋十年太學為親留讀詩俛就當年説
<pb:KR4d0082_WYG_054-16b>
答策甘従下第收莫嫌簿領妨為學従此文章始自由
家有吏師遺躅在當令耆舊識風流(伯父仕宦四十年/當時號為吏師)
　　蜀人舊食決明花耳潁川夏秋少菜崇寧老僧教
　　人并食其葉有鄉人西歸使為父老言之戯作
秋蔬舊採決明花三嗅馨香每嘆嗟西寺衲僧并食葉
因君説與故人家
　　諸子將築室以畫圖相示三首
還家卜築初無地隨分經營似有時多斫脩篁終未忍
<pb:KR4d0082_WYG_054-17a>
略存古栢更無疑畫圖且作百間計入室猶應三嵗期
得到安居真老矣一生歌哭任於斯
舊廬近已借諸子新宅分甘臨老時萬里松楸終獨往
四方兄弟亦何疑竹間疏戸幽人到林上長松野鶴期
已覺髙軒慙衛賜可憐黃犬哭秦斯
積因得果通三世臨老長閑自一時久爾觀心終未悟
偶然見道了無疑南遷北返吾何病片瓦尺椽天與期
自㫁此生今已矣世間何物更如斯
<pb:KR4d0082_WYG_054-17b>
　　題韓駒秀才詩巻
唐朝文士例能詩李杜髙深得到希我讀君詩笑無語
怳然重見儲光羲
　　秋社分題
天公閔貧病雨止得豐穰南畝塲功作東家社酒香分
均思孺子歸遺笑東方肯勸拾遺住休嫌父老狂
　　釀重陽酒
風前隔年麴甕裡重陽酒適従臺無餽飲啜不濡口秋
<pb:KR4d0082_WYG_054-18a>
嘗日巳迫收拾煩主婦仰空露成霜搴庭菊將秀金㣲
火猶壯未可多覆篰唧唧侯鳴聲涓涓報初溜輕巾漉
糟脚寒泉養&KR0902;缶誰來共嘉節但約鄰人父生理正艱
難一醉陶衰朽他年或豐餘此味恐無有
　　中秋無月同諸子二首
風雨來無定泥塗日向深直埋今夜月真失衆人心雲
外天衢淨人間濁霧侵幽人久不寐起坐夜愔愔
　　其二
<pb:KR4d0082_WYG_054-18b>
巻衣換斗酒欲飲月明中坐看浮雲合遙憐四海同(舊/說)
(中秋隂晴/四海同之)清光知未冺來嵗尚無窮且盡樽中淥髙眠
聴雨風
　　予昔在京師畫工韓若拙為予寫真今十三年矣
　　容貌日衰展巻茫然葉縣楊生畫不減韓復令作
　　之以記其變偶作
白髮蒼顔日日新丹青猶是舊來身百年迅速何曾住
方寸空虛老更真一幅蕭條寄衰朽異時髣髴見精神
<pb:KR4d0082_WYG_054-19a>
近存八十一章注従道老耼門下人
　　九日獨酌三首
府縣嫌吾舊黨人鄉鄰畏我昔黃門終年閉戸已三嵗
九日無人共一樽白酒近令沽野店黃花旋遣折籬根
老妻也說無生話獨酌油然對子孫
故國忘歸懶問人新居斫竹旋開門菊生牆下不知節
酒滴床頭初滿樽漲水驟來真有浪浮雲巻去自無根
凡心漫作潁濱傳留與他年好事孫
<pb:KR4d0082_WYG_054-19b>
平昔交遊今幾人後生誰復款吾門茅簷適性輕華屋
黍酒忘形敵上樽東圃旋移花百本西軒恨斫竹千根
舍南賴有凌雲栢父老經過說二孫(古栢孫何/僅所種)
　　泉城田舍
泉城欲治麥禾囷五畝鄰家肯見分莫問三吳朱處士
似勝吾鄉揚子雲隂晴卒嵗闗憂喜豐約終身看逸勤
家世本來耕且養諸孫不可恥鉏耘
　欒城後集巻四

<pb:KR4d0082_WYG_055-1a>
欽定四庫全書
　欒城後集巻五
　　　　　　　　　　　　　宋　蘓轍　撰
　雜文一十二首
　　和子瞻沉香山子賦(并引/)
　仲春中休子由於是始生東坡老人居於海南以沉
　水香山遺之示之以賦曰以為子壽乃和而復之其
　詞曰
<pb:KR4d0082_WYG_055-1b>
我生斯晨閲歳六十天鑿六竇俾以出入有神居之漠
然静一六為之媒聘以六物紛然馳走不守其宅光寵
所眩憂患所迮少壯一往齒摇髪脱失足隕墜南海之
北苦極而悟彈指太息萬法盡空何有得失色聲横騖
香味並集我初不受將爾誰賊収視内觀燕坐終日維
海彼岸香木爰植山髙谷深百圍千尺風雨摧斃塗潦
齧蝕膚革爛壊存者骨骼巉然孤峯秀出巖冗如石斯
重如蠟斯澤焚之一銖香葢通國王公所售不顧金帛
<pb:KR4d0082_WYG_055-2a>
我方躬耕日耦沮溺鼻不求養蘭茝棄擲越人髠裸章甫
奚適東坡調我寧不我悉乆而自笑吾得道迹聲聞在
定雷皷皆隔豈不自保而佛是斥妄眞雖二本實同出
得眞而喜操妄而慄叩門爾耳未入其室妄中有眞非
二非一無明所廛則眞如窟古之至人衣草飯麥人天
來供金玉山積我初無心不求不索虛心而巳何廢實
腹弱志而巳何廢强骨毋令東坡聞我而咄奉持香山
稽首仙釋永與東坡俱證道術
<pb:KR4d0082_WYG_055-2b>
　　和子贍歸去來詞(并引/)
　昔予謫居海康子瞻自海南以和淵明歸去來之篇
　要予同作時予方再遷龍川未暇也辛巳歳予既還
　潁川子瞻渡海浮江至淮南而病遂没於晉陵是歳
　十月理家中舊書復得此篇乃泣而和之葢淵明之
　放與子瞻之辯予皆莫及也示不逆其遺意焉耳
歸去來兮歸自南荒又安歸鴻乗時而往來曽奚喜而
奚悲曩所惡之莫逃今雖歡其足追蹈天運之自然意
<pb:KR4d0082_WYG_055-3a>
造物而良非葢有口之必食亦無形而莫衣茍所頼之
無幾則雖喪其亦微吾駕非良吾行弗奔心游無垠足
不及門視之若窮挹焉則存俯仰衡茅亦有一樽既飯
稲與食肉撫簞瓢而愧顔感烏鵲之夜飛樹三遶而未
安有父兄之遺書命郤掃而閉關知物化之如幻葢捨
物而内觀氣有習而未忘痛斯人之不還將築室乎西
廛堂巳具而無桓歸去來兮世無斯人誰與游龜自閉
於床下息𦕈綿乎無求閲歳月而不移或有為子深憂
<pb:KR4d0082_WYG_055-3b>
解刀劒以買牛㧞蕭艾以為疇蓬累而行捐車捨舟獨
棲棲於圖史或以佞而疑丘散衆説之紏紛忽氷潰而
川流曰吾與子二人取已多其罷休已矣乎斯人不巧
惟知時時不我知誰為留歳云往矣今何之天地不吾
欺形影尚可期相冬廩之億秭知春壟之耘耔視白首
之章韍信稚子之書詩若妍醜之已然豈復臨鏡而自
疑
　　潁州擇勝亭詩(并引/)
<pb:KR4d0082_WYG_055-4a>
　子瞻為汝隂守以幄為亭欲往即設不常其處名之
　曰擇勝為作四言一章轍愛其文故繼之云
我嗟世人誰實與謀生伏其廬死安于丘既成不化窘
若縶囚我行四方所見或不江海之民生託于舟前炊
釜鬵後鑿匽溲晝設豆觴夕張衾裯出入濤瀾歸宿汀
洲與風皆行與水皆浮坐食網罟以魚去留居無四隣
行無朋儔胡貊之民駕車以游外纒毳韋内輯貂鼬羙
水薦草驅馬縱牛逐射兎鹿聚爬薪槱食肉飲水雨雪
<pb:KR4d0082_WYG_055-4b>
相咻草盡水乾風巻雲収所至成羣不懐一陬今我柰
何横自綢繆翼為華堂湧為層樓繚以脩垣貫以通溝
勢窮物變何異一漚棄之不忍徙去莫由矧兹士夫汎
焉周流如鷰巢春知不期秋脩椽髙棟徒與民仇一日
安居百年怨尤我兄和仲塞剛立柔視民如傷有急斯
周視身如傳茍完不求山磐水嬉習氣未瘳豈以吾好
而俾民憂潁尾甚清湖曲孔幽風有翠幄雨有赤油匪
舟匪車亦可相攸民曰公來庻幾無愁乎
<pb:KR4d0082_WYG_055-5a>
　　和子瞻次韻陶淵明停雲詩(并引/)
　丁丑十月海道風雨儋雷郵傳不通子瞻兄和陶淵
　明停雲四章以致相思之意轍亦次韻以報
雲跨南溟南北一雨瞻望匪遥檻穽斯阻夢往從之引
手相撫笑言未半捨我不佇晩稻欲登白露霄濛人飲
嘉平漿酒如江(雷人以十月臘祭/凡三日飲酒作樂)我獨何為觀成于忩
此心了然來無所從欣然而笑是無枯榮手足相依所
鍾則情情忘意消神凝不征可以安身可以長生䟦扈
<pb:KR4d0082_WYG_055-5b>
飛揚誰匪南柯運厯相尋憂喜雜和我游其外所享則
多削迹㧞木其如予何
　　和子瞻次韻陶淵明勸農詩(并引/)
　子瞻和淵明勸農詩六章哀儋耳之不耕予居海康
　農亦甚惰其耕者多閩人也然其民丼於魚鰍蟹鰕
　故蔬果不毓冬溫不雪衣被吉貝故蓺麻而不績生
　蠶而不織羅紈布帛仰于四方之負販工習於鄙朴
　故用器不作醫奪於巫鬼故方術不治予居之五年
<pb:KR4d0082_WYG_055-6a>
　凡覉旅之所急求皆不獲故亦和此篇以告其窮庻
　或有勸焉
我遷海康實編于民少而躬耕老復其眞乗流得坎不
問所因願以所知施及斯人我行四方稻麥黍稷果蔬
蒲荷百種咸植糞溉耘耔乃後有穡爾獨何為開口而
食掇拾于川搜捕于陸俯鞠婦子仰薦昭穆閩乗其媮
載耒逐逐計無百年謀止信宿我歸無時視汝長久孰
為沮溺風雨相耦築室東臯取足南畝后稷為烈夫豈
<pb:KR4d0082_WYG_055-6b>
一手斵木陶土噐則不匱績麻繅蠒衣則可冀樂餌具
前病安得至坐而告窮相視徒愧莫為之先㝠不謂鄙
一夫前行百夫具履以為不信出視同軌期爾十年風
變而羙
　　沐老圖賛
老耼新沐晞髪于庭其心泊然若遺其形夫子與回見
之而驚入而問之强使自名曰豈有他哉夫人皆然惟
役於人而喪其天其人茍亡其天則全四支百骸孰為
<pb:KR4d0082_WYG_055-7a>
吾纒死生終始孰為吾遷彼赫赫者将為吾溫肅肅者
将為吾寒一溫一寒交而萬物生焉物皆頼之而况吾
身乎溫為吾和寒為吾堅忽乎不知而更千萬年葆光
志之夫非養生之根乎
　　香城順長老眞賛(并引/)
　長老順公昔居圓通從先子游數日耳頃予謫高安
　特以先契訪予再三予嘗問道於公以搐鼻為荅予
　即以偈謝之曰搐鼻徑參眞面目掉頭不受别鉗鎚
<pb:KR4d0082_WYG_055-7b>
　公頷之紹聖元年予再謫高安而公化去已逾年矣
　其門人以遺像示予焚香稽首而賛之曰
與訥皆行與璉皆處於南得法為南長子成就緇白可
名為老慈愍黒闇可名為姥我初不識以先子故訪我
高安示搐鼻語再來不見作禮縑素向也無來今亦奚
去
　　自冩眞賛
心是道士身是農夫悞入廊廟還居里閭秋稼登塲社
<pb:KR4d0082_WYG_055-8a>
酒盈壺頺然一醉終日如愚
　　六祖卓鍚泉銘(并引/)
　六祖初住曹溪卓錫泉湧清涼滑丼贍足大衆逮今
　數百年矣或時小竭則衆汲于山下今長老辯公住
　山四歳泉日湧溢衆嗟異之聞之作銘曰
祖師無心心外無學有來叩者雲湧泉落問何從來初
無所從若有從處來則有窮初住南華衆集須水水性
融㑹豈有無理引錫指石寒泉自冽衆渴得飲如我説
<pb:KR4d0082_WYG_055-8b>
法云何至今有溢有枯泉無溢枯葢其人乎辯來四年
泉水洋洋烹煮濯溉飲及牛羊手不病汲肩不病負匏
勺瓦㿻莫知其故我不求水水則許我訊于祖師其亦
可哉
　　代李樵卧帳頌(并引/)
　子瞻在黄日以卧帳遺李樵以頌問曰問李巖老何
　心居此愛䕶鐡牛障䦨佛子樵不能荅紹聖二年九
　月訪予高安戯代荅之
<pb:KR4d0082_WYG_055-9a>
鐡牛正卧佛子正渴奪我與爾是天人業為我害爾是
地獄業安卧此間我爾休歇兹大寳帳為降魔設
　　夢齋頌(并引/)
　曇秀上人遊行無定予兄子瞻作夢齋二字名其所
　至居室為作頌云
法身充滿處處皆一幻身虛妄所至非實我觀世人生
非實中以寤為正以寐為夢忽寐所遇執寤所遭積執
成堅如丘山高若見法身寤寐皆非知其皆非寤寐無
<pb:KR4d0082_WYG_055-9b>
非遨遊四方齋則不遷南北東西法身本然
　　抱一頌(并引/)
　道士朱元經舊居光州彭城曹九章演甫少年過光
　元經謁之演甫曰聞君未嘗求人今求我何故元經
　曰君後自當知之後若干年演甫知光州復見元經
　元經知黄白術演甫毎問之元經不荅曰有抱一法
　君不問我問此何用演甫在光而元經蜕去演甫為
　治後事此元經昔見演甫之意也崇寧甲申歳予閑
<pb:KR4d0082_WYG_055-10a>
　居潁川演甫之子煥為我道此因采道書中語作抱
　一頌此非獨道家事乃瞿曇正法也
眞人告我晝夜念一行一坐一眠一食一子若念一一
亦念子子不念一一則去子子若得一萬事皆畢饑而
念一一與子糧渇而念一一與子漿寒而念一一與子
裳病而念一一與子方鬬而念一一與子兵念一之至
至於忘一忘一之至與一為一與一為一入火不然入
水不溺是謂念一
<pb:KR4d0082_WYG_055-10b>
　
　
　
　
　
　
　
　欒城後集巻五

<pb:KR4d0082_WYG_056-1a>
欽定四庫全書
　欒城後集巻六
　　　　　　　　　　　　　宋　蘓轍　撰
　　孟子解二十四章(予少作此解後失其/本近得之故録於此)
梁惠王問利國於孟子孟子對曰王何必曰利亦有仁
義而已矣先王之所以為其國未有非利也孟子則有
為言之耳曰是不然聖人躬行仁義而利存非為利也
惟不為利故利存小人以為不求則弗獲也故求利而
<pb:KR4d0082_WYG_056-1b>
民争民争則反以失之孫卿子曰君子兩得之者也小
人兩失之者也此之謂也
齊宣王問曰文王之囿方七十里有諸孟子對曰於傳
有之周雖大國未有以七十里為囿而不害於民者也
意者山林藪澤與民共之而以囿名焉是以芻蕘雉兎
者無不獲往不然七十里之囿文王之所不為也
孟子曰以大事小者樂天者也以小事大者畏天者也
樂天者保天下畏天者保其國小大之相形貴賤之相
<pb:KR4d0082_WYG_056-2a>
臨其命無不出於天者畏天者知其不可違不得已而
從之樂天者非有所畏非不得已中心誠樂而為之也
堯禪舜舜禪禹湯事葛文王事昆夷皆樂天者也
齊景公作君臣相説之樂其詩曰畜君何尤孟子曰畜
君者好君也君有逸徳而能止之是謂畜君以臣畜君
君之所尤也然其心則無罪非好其君不能也故曰責
難於君謂恭陳善閉邪謂之敬吾君不能謂之賊
孟子學於子思子思言聖人之道出於天下之所能行
<pb:KR4d0082_WYG_056-2b>
而孟子言天下之人皆可以行聖人之道子思言至誠
無敵於天下而孟子言不動心與浩然之氣凡孟子之
説皆所以貫通於子思而巳故不動心與浩然之氣誠
之異名也誠之為言心之所謂誠然也心以為誠然則
其行之也安是故心不動而其氣浩然無屈於天下此
子思孟子之所以為師弟子也子思舉其端而言之故
曰誠孟子從其終而言之故謂之浩然之氣一章而三
説具焉其一論養心以致浩然之氣其次論心之所以
<pb:KR4d0082_WYG_056-3a>
不動其三論君子之所以達於義達於義所以不動心
也不動心所以致浩然之氣也三者相須而不可廢孟
子曰我善養吾浩然之氣其為氣也至大至剛以直養
而無害則塞于天地之間是何氣也天下之人莫不有
氣氣者心之發而巳行道之人一朝之忿而鬪焉以忘
其身是亦氣也方其鬭也不知其身之為小也不知天
地之大禍福之可畏也然而是氣之不養者也不養之
氣横行於中則無所不為而不自知於是有進而為勇
<pb:KR4d0082_WYG_056-3b>
有退而為怯其進而為勇也非吾欲勇也不養之氣盛
而莫禁也其退而為怯也非吾欲怯也不養之氣衰而
不敢也孔子曰人之少也血氣未定戒之在色及其壯
也血氣方剛戒之在鬬及其老也血氣既衰戒之在得
一人之身而氣三變之故孟子曰志一則動氣氣一則
動志夫志意既修志盛奪氣則氣無能為而惟志之從
志意不修氣盛奪志則志無能為而惟氣之聽故氣易
致也而難在於養心孟子曰我四十不動心而告子先
<pb:KR4d0082_WYG_056-4a>
我不動心告子曰不得於言勿求於心不得於心勿求
於氣不得於心勿求於氣可不得於言勿求於心不可
何謂也告子以為有人於此不得之於其言勿復求其
有此心不得之於其心勿復求其有此氣夫言之不然
而心則然者有矣未有心不然而氣則然者也故曰不
得於心勿求於氣可不得於言勿求於心不可由是言
之氣者心之使也心所欲為則其氣勃然而應之心所
不欲而强為之則其氣索然而不應人必先有是心也
<pb:KR4d0082_WYG_056-4b>
而後有是氣故君子養其義心以致其氣使氣與心相
狎而不相難然後臨事而其氣不屈故曰志至焉氣次
焉志之所至而氣從之之謂也昔之君子以其𦕈然之
身而臨天下言未發而衆先喻功未見而志先信力不
及而勢與之者以有是氣而巳故曰志氣之帥也氣體
之充也養志以致氣盛氣以充體體充而物莫敢逆然
後其氣塞於天地雖然心之所以不動者何也博學而
識之强力而行之卒然而遇之有自失焉故心必有所
<pb:KR4d0082_WYG_056-5a>
守而後能不動心之所守不可多也多學而兼守之事
至而有不應也是以落其枝葉損之又損以至於不可
損也而後能應故孔子謂子貢曰賜也汝以予為多學
而識之者歟曰然非歟曰非也予一以貫之北宮黝之
養勇也曰吾無辱於爾也孟施舍之養勇也曰吾無懼
於爾也無辱勇矣而未見所以必勇也無懼而後能必
勇故曰北宮黝之守氣不如孟施舍之守約北宮黝似
子夏孟施舍似曽子曽子之所以自守者曰自反而不
<pb:KR4d0082_WYG_056-5b>
縮雖褐寛博吾不惴焉自反而縮雖千萬人吾往矣夫
縮入也入受也自反而心受之以為可為者無憾於吾
心也則吾心囂然為之而吾氣勃然應之矣孟子曰其
為氣也配義與道無是餒也行有不慊於心則餒矣夫
餒不充之謂也有行於此而義不受則心不慊心不慊
則氣不能充體氣不能充體之謂餒矣故心不能不動
也而有待於義君子之所由逹於義者何也勉强而行
之則勞苦而失其真放而不之求則終身而不獲孟子
<pb:KR4d0082_WYG_056-6a>
曰必有事焉而勿正心勿忘勿助長也夫君子之於道
朝夕從事於其間待其自直而勿强正也中心勿㤀待
其自生而勿助長也而後獲其直强之而求其正助之
而望其長是非誠正而誠長也迫於外也子夏曰百工
居肆以成其事君子學以致其道待其自至而不强是
學道之要也
孟子曰我知言詖辭知其所蔽淫辭知其所陷邪辭知
其所離遁辭知其所窮何謂也曰是諸子之病也孟子
<pb:KR4d0082_WYG_056-6b>
之於諸子非辯過之知其病而已病於寒者得火而喜
以為萬物莫火若也病於熱者得水而喜以為萬物莫
水若也一惑於水火以為不可失矣誠得其病未有不覺
而自泣也彼其為是險詖之辭者必有以蔽之而不能
自達也為是淫放之辭者必有以陷之而不能自出也
為是邪辟之辭者必有以附之而不能自解也茍能知
之發其蔽平其陷解其離未有不服者也不服則遁遁
必有所窮要之於所窮而執之此孟子之所以服諸子
<pb:KR4d0082_WYG_056-7a>
也
孟子曰仁者如射射者正巳而後發發而不中反求諸
巳夫射之中否在的而所以中否在我善射者治其在
我正立而審操之的雖在左右上下無不中者矣顔淵
問仁孔子曰克已復禮為仁一日克已復禮天下歸仁
焉請問其目曰非禮勿視非禮勿聽非禮勿言非禮勿
動夫居於人上而一為非禮則害之及於物者衆矣誠
必由禮雖不為仁而仁不可勝用矣此仁者如射之謂
<pb:KR4d0082_WYG_056-7b>
也
龍子曰貢者較數歳之中以為常樂歳粒米狼戾多取
之而不為虐則寡取之凶年糞其田而不足則必取盈
焉故曰治地莫善於助莫不善於貢貢者夏后氏之法
也而其不善如此何也曰何特貢也作法者必始於麄
終於精篆之不若𨽻也簡䇿之不若紙也車之不若騎
也席之不若牀也俎豆之不若盤盂也諸侯之不若郡
縣也肉刑之不若徒流杖笞也古之不為此非不智也
<pb:KR4d0082_WYG_056-8a>
勢未及也寢於泥塗者寘之於陸而安矣自陸而後有
藁秸自藁秸而後有莞簟捨其不安而獲其所安足矣
方其未有貢也以貢為善矣及其既貢而後知貢之未
善也法非聖人之所為世之所安也聖人者善因世而
已今世之所安聖人何易焉此夏之所以貢也
陳仲子處於於陵齊人為亷孟子曰仲子所居之室伯
夷之所築歟抑亦盗跖之所築歟所食之粟伯夷之所
種歟抑亦盗跖之所種歟人安能待伯夷而後居而後
<pb:KR4d0082_WYG_056-8b>
食若是則孟子之責人也已難曰否居於於陵而食其
食非孟子之所謂不可而仲子之所謂不可也仲子以
兄之禄為不義之禄而不食也以兄之室為不義之室
而不居也天下無伯夷仲子之義為不居且不食也天
下不可待伯夷而後居而後食然則非其居於於陵食
於辟纑之果汚也而不食於母避兄之室之不可繼也
故曰以母則不食以妻則食之以兄之室則不居以於
陵則居之是尚為能充其類也乎君子之行為可充也
<pb:KR4d0082_WYG_056-9a>
為可繼也然後行有類若仲子将何以繼之故曰禦人
於國門之外而餽以道則不受以不義取之於民而餽
以道則受於孔子以不義取之於民者猶禦也其受於
孔子何也曰以其非禦也非禦而謂之禦充類至義之
盡也君子充其類而極其義則仲子之兄猶盜也仲子
之兄猶盜也則天下之人皆猶盜也以天下之人皆猶
盜而無所答則誰與立乎天下故君子不受於盜而猶
盜者有所不問而後可以立於世若仲子者蚓而後充
<pb:KR4d0082_WYG_056-9b>
其操也孔子曰鳥獸不可與同羣吾非斯人之徒與而
誰與葢謂是也
學者皆學聖人學聖人者不如學道聖人之所是而吾
是之其所非而吾非之是以貎從聖人也以貎從聖人
名近而實非有不察焉故不如學道之必信孟子曰君
子深造之以道欲其自得之也自得之則居之安居之
安則資之深資之深則取之左右逢其原是以君子欲
其自得之也
<pb:KR4d0082_WYG_056-10a>
孟子曰天下之言性者則故而已矣所謂天下之言性
者不知性者也不知性而言性是以言其故而巳故非
性也無所待之謂性有所因之謂故物起於外而性作
以應之此豈所謂性哉性之所有事也性之所有事之
謂故方其無事也無可而無不可及其有事未有不就
利而避害者也知就利而避害則性㓕而故盛矣故曰
故者以利為本夫人之方無事也物未有以入之有性
而無物故可以謂之人之性及其有事則物入之矣或
<pb:KR4d0082_WYG_056-10b>
利而誘之或害而止之而人失其性矣譬如水方其無
事也物未有以參之有水而無物故可以謂之水之性
及其有事則物之所參也或傾而下之或激而升之而
水失其性矣故曰所惡於智者為其鑿也如智者若禹
之行水則無惡於智矣禹之行水也行其所無事也如
智者亦行其所無事則智亦大矣水行於無事則平性
行於無事則静方其静也非天下之至明無以窺之及
其既動而見於外則天下之人能知之矣天之高也星
<pb:KR4d0082_WYG_056-11a>
辰之逺也吾将何以推之惟其有事於運行是以千歳
之日可坐而致也此性故深淺之辨也
孟子嘗知性矣曰天下之言性者則故而巳矣故者以
利為本知故之非性則孟子嘗知性矣然猶以故為性
何也孟子道性善曰無惻隐之心非人也無羞惡之心
非人也無辭讓之心非人也無是非之心非人也惻隐
之心仁之端也羞惡之心義之端也辭讓之心禮之端
也是非之心智之端也人信有是四端矣然而有惻隐
<pb:KR4d0082_WYG_056-11b>
之心而巳乎葢亦有忍人之心矣有羞惡之心而已乎
葢亦有無恥之心矣有辭讓之心而巳乎葢亦有爭奪
之心矣有是非之心而巳乎葢亦有蔽惑之心矣忍人
之心不仁之端也無恥之心不義之端也爭奪之心不
禮之端也蔽惑之心不智之端也是八者未知其孰為
主也均出於性而巳非性也性之所有事也今孟子則
别之曰此四者性也彼四者非性也以告於人而欲其
信之難矣夫性之於人也可得而知之不可得而言也
<pb:KR4d0082_WYG_056-12a>
遇物而後形應物而後動方其無物也性也及其有物
則物之報也惟其與物相遇而物不能奪則行其所安
而廢其所不安則謂之善與物相遇而物奪之則置其
所可而從其所不可則謂之惡皆非性也性之所有事
也譬如水火能下者水也能上者亦水也能熟物者火
也能焚物者亦火也天下之人好其能下而惡其能上
利其能熟而害其能焚也而以能下能熟者謂之水火
能上能焚者為非水火也可乎夫是四者非水火也水
<pb:KR4d0082_WYG_056-12b>
火之所有事也奈何或以為是或以為非哉孔子曰性
相近也習相逺也夫雖堯桀而均有是性是謂相近及
其與物相遇而堯以為善桀以為惡是謂相逺習者性
之所有事也自是而後相逺則善惡果非性也孔子曰
上智與下愚不移故有性善有性不善以堯為父而有
丹朱以瞽瞍為父而有舜以紂為君而有微子啓王子
比干安在其為性相近也曰此非性也故也天下之水
未有不可飲者也然而或以為清冷之淵或以為塗泥
<pb:KR4d0082_WYG_056-13a>
而告人曰雖是亦有可飲之實信矣今将指塗泥而告
人曰吾将飲之可乎此上智下愚之不可移也非性也
故也
孟子曰伯夷聖之清者也伊尹聖之任者也栁下惠聖
之和者也孔子聖之時者也孔子之謂集大成集大成
也者金聲而玉振之也金聲也者始條理也玉振之也
者終條理也始條理者智之事也終條理者聖之事也
智譬則巧也聖譬則力也以巧喻智以力諭聖何也巧
<pb:KR4d0082_WYG_056-13b>
之所能有或不能力之所嘗至無不至也伯夷伊尹栁
下惠之行人之一方也而以終身焉故有不可得而充
至於孔子可以速而速可以久而久可以仕而仕可以
處而處然後終身行之而不匱故曰由射於百歩之外
其至爾力也是可常也其中非爾力也是巧也是不可
常也巧亦能為一中矣然而時亦不中是不如力之必
至也
語曰齊人饋女樂季桓子受之三日不朝孔子行孟子
<pb:KR4d0082_WYG_056-14a>
曰孔子從而祭膰肉不至不税冕而行二者非相反也
孔子之去魯為女樂之故也去於膰肉之不至為君也
於其君之有大惡也孔子有不忍行也於其君之無罪
也孔子有不安行焉曰上以求免吾君下以免我是以
去於膰肉之不至曰是可以辭於天下也故曰乃孔子
則欲以微罪行不欲為茍去君子之所為衆人固不識
也
孟子曰君子不亮惡乎執必信之謂亮孔子曰君子貞
<pb:KR4d0082_WYG_056-14b>
而不亮要止於正而不必信而後無所執否則執一而
廢百矣
孟子曰存其心養其性所以事天也夭壽不貳脩身以
竢之所以立命也天者莫之使而自然者也命者莫之
致而自至者也天畀我以是心而不能存付我以是性
而不能養是天之所以受我者有所不事也壽則為之
夭則廢之夭壽非人所為也而寘力焉是命有所未立
也修身於此知夭壽之無可為也而命立於彼矣
<pb:KR4d0082_WYG_056-15a>
孟子曰莫非命者順受其正何謂也天之所以受我者
盡於是矣君子修其在我以全其在天人與天不相害
焉而得之是故謂之正忠信孝弟所以為順也人道盡
矣而有不幸以至於大故而後得為命巖墻之下是必
壓之道也桎梏之中是必困之道也必壓必困而我蹈
之以受其禍是豈命哉吾所處者然也人之為不善也
皆有愧恥不安之心小人惟奮而行之君子惟從而已之
孟子曰無為其所不為無欲其所不欲如斯而巳矣
<pb:KR4d0082_WYG_056-15b>
孟子曰舜為天子臯陶為士瞽叟殺人臯陶則執之舜
則竊負而逃於海濱吾以為此野人之言非君子之論
也舜之事親烝烝乂不格姦何至於殺人而負之以逃
哉且天子之親有罪議之孰謂天子之父殺人而不免
於死乎
孟子曰形色天性也惟聖人然後踐形形色者所强於
外也中雖無有而猶知强之孟子以是為天性也有人
於此其進之鋭也則天下以為不速退矣是不然勉强
<pb:KR4d0082_WYG_056-16a>
而力行之則其進也必鋭不勝而怠厭之則其退也必
速曷不取而覆觀之於其不可巳而巳者無所不已於
其所厚者薄無不薄也故曰仲子不義與之齊國而不
受人皆信之是舍簞食豆&KR0245;之義也人莫大焉亡親戚
君臣上下以其小者信其大者烏可哉亡親戚君臣上
下而可是所謂不可巳而巳者也能居於陵食於辟纑
而不顧而不能以不義不受齊國是所謂進鋭而退速
者也
<pb:KR4d0082_WYG_056-16b>
孟子曰不仁而得國者有之矣不仁而得天下者未之
有也孟子之為是言也則未見司馬懿楊堅也不仁而
得天下也何損於仁仁而不得天下也何益於不仁得
國之於得天下也何以為異君子之所恃以勝不仁者
上不愧乎天下不愧乎人而得失非吾之所知也
孟子曰人能充其無欲害人之心而仁不可勝用也人
能充無穿窬之心而義不可勝用也無欲害人之心與
無穿窬之心人皆有之然茍将充之則未可以言而言
<pb:KR4d0082_WYG_056-17a>
可以言而不言猶未免乎穿窬也此所謂造端乎夫婦
而其至也察乎天地也歟
　
　
　
　
　
　
<pb:KR4d0082_WYG_056-17b>
　
　
　
　
　
　
　
　欒城後集巻六

<pb:KR4d0082_WYG_057-1a>
欽定四庫全書
　欒城後集巻七
　　　　　　　　　　　　　宋　蘓轍　撰
　歴代論一(并引/)
　予少而力學先君予師也亡兄子瞻予師友也父兄
　之學皆以古今成敗得失為議論之要以為士生於
　世治氣養心無惡於身推是以施之人不為茍生也
　不幸不用猶當以其所知著之翰墨使人有聞焉予
<pb:KR4d0082_WYG_057-1b>
　既壮而仕仕宦之餘未嘗廢書為詩春秋集傳因古
　之遺文而得聖賢處身臨事之微意喟然太息知先
　儒昔有所未悟也其後復作古史所論益廣以為畧
　備矣元符庚辰䝉恩歸自嶺南卜居潁川身世相忘
　俛仰六年洗然無所用心復自放圖史之間偶有所
　感時復論著然已老矣目眩於觀書手戰於執筆心
　煩於慮事其於平昔之文益以踈矣然心之所嗜不
　能自巳輙存之於紙凡四十有五篇分五巻
<pb:KR4d0082_WYG_057-2a>
　　堯舜
尭之世洚水為害以意言之尭之為國當日夜不忘水
耳今考之於書觀其為政先後命羲和正四時務農事
其所先也末乃命鯀以治水鯀九年無成功乃命四岳
舉賢以遜位四岳稱舜之德曰父頑母嚚象傲克諧以
孝烝烝乂不格姦堯以為然而用之君臣皆無一言及
於水者舜既攝事黜鯀而用禹洚水以平天下以安堯
舜之治其緩急先後於此可見矣使五教不明父子不
<pb:KR4d0082_WYG_057-2b>
親兄弟相賊雖無水患求一日之安不可得也使五教
既修父子相安兄弟相友水雖未除要必有能治之者
昔孔子論政曰足食足兵民信之矣子貢曰必不得巳
而去於斯三者何先曰去兵曰必不得巳而去於斯二
者何先曰去食自古皆有死民無信不立古之聖人其
憂深逺慮如此世之君子凡有志於治皆曰富國而强
兵患國之不富而侵奪細民患兵之不强而陵虐隣國
富强之利終不可得而謂堯舜孔子為不切事情於乎
<pb:KR4d0082_WYG_057-3a>
殆哉
　　周公
言周公之所以治周者莫詳于周禮然以吾觀之秦漢
諸儒以意損益之者衆矣非周公之完書也何以言之
周之西都今之關中也其東都今之洛陽也二都居北
山之陽南山之隂其地東西長南北短短長相補不過
千里古今一也而周禮王畿之大四方相距千里如畫
棊局近郊逺郊甸地稍地大都小都相距皆百里千里
<pb:KR4d0082_WYG_057-3b>
之方地實無所容之故其畿内逺近諸法類皆空言耳
此周禮之不可信者一也書稱武王克商而反商政列
爵惟五分土惟三故孟子曰天子之制地方千里公侯
百里伯七十里子男五十里不能五十里不達於天子
附於諸侯曰附庸鄭子産亦云古之言封建者盖若是
而周禮諸公之地方五百里諸侯四百里諸伯三百里
諸子二百里諸男百里與古説異鄭氏知其不可而為
之説曰商爵三等武王増以子男其地猶因商之故周
<pb:KR4d0082_WYG_057-4a>
公斥大九州始皆益之如周官之法於是千乗之賦自
一成十里而出車一乗千乗而千成非公侯之國無以
受之吾竊笑之武王封之周公大之其勢必有所并有
所并必有所徙一公之封而子男之國為之徙者十有
六封數大國而天下盡擾此書生之論而有國者不為
也傳有之曰方里而井十井為乗故十里之邑而百乗
百里之國而千乗千里之國而萬乗古之道也不然百
乗之家為方百里萬乗之國為方數圻矣古無是也語
<pb:KR4d0082_WYG_057-4b>
曰千乗之國攝乎大國之間千乗雖古之大國而於衰
周為小然孔子猶曰安見方六七十如五六十而非邦
也者然則雖衰周列國之强家猶有不及五十里者矣
韓氏羊舌氏晉大夫也其家賦九縣長轂九百其餘九
十縣遺守四千謂一縣而百乗則可謂一縣而百里則
不可此周禮之不可信者二也王畿之内公邑為井田
鄉遂為溝洫此二者一夫而受田百畝五口而一夫為
役百畝而税之十一舉無異也然而井田自一井而上
<pb:KR4d0082_WYG_057-5a>
至於一同而方百里其所以通水利利者溝洫澮三溝
洫之制至於萬夫方三十里里有半其所以通水之利
者遂溝洫澮川五利害同而法制異為地少而用力博
此亦有國者之所不為也楚蒍掩為司馬町原防井衍
沃盖亦川廣澤可以為井者井之原埠堤防之間狹不
可井則町之(杜預以町/為小頃町)皆因地以制廣狹多少之異井
田溝洫盖亦然耳非公邑必為井田而鄉遂必為溝洫
此周禮之不可信者三也三者既不可信則凡周禮之
<pb:KR4d0082_WYG_057-5b>
詭異逺於人情者皆不足信也古之聖人因事立法以
便人者有矣未有立法以强人者也立法以强人此迂
儒之所以亂天下也
　　五伯
五伯桓文為盛然觀其用兵皆出於不得已桓公帥諸
侯以伐楚次於陘而不進以待楚人之變楚使屈完如
師桓公陳諸侯之師與之乗而觀之屈完見齊之盛懼
而求盟諸侯之師成列而未試也桓公退舍召陵與之
<pb:KR4d0082_WYG_057-6a>
盟而去之夫豈不能一戰哉知戰之不必勝而戰勝之
利不過服楚全師之功大於克敵故以不戰服楚而不
吝也晉文公以諸侯遇楚於城濮楚人請戰文公思楚
人之惠退而避之三軍軍吏皆諫咎犯曰我退而楚還
我將何求若其不還君退臣犯曲在彼矣師退而楚不
止遂以破楚而殺子玉使文公退而子玉止則文公之
服楚亦與齊桓等無戰勝之功矣故桓文之兵非不得
已不戰此其所以全保保國無敵於諸侯者也至宋襄
<pb:KR4d0082_WYG_057-6b>
公國小徳薄而求諸侯凌虐邾鄫之君爭鄭以怒楚兵
敗身死之不暇雖竊伯者之名而實非也其後秦穆公
東平晉亂西伐楚戎楚莊王克陳入鄭得而不取皆有
伯者之風矣然穆公聽杞子之計違蹇叔而用孟明千
里襲鄭覆師於殽雖悔自誓列於周書而不能能東征
諸夏以終成伯業莊王使申舟聘齊命無假道於宋舟
知必死而王不聽宋人殺之王聞其死投袂而起以兵
伐宋圍之九日與之盟而去之雖號能服宋然君子以
<pb:KR4d0082_WYG_057-7a>
為此不假道之師也齊靈公楚靈王之所為王亦為之
而尚何以為伯乎於乎此二君者皆賢君也兵一不義
而幾至於狼狽不能與桓文齒而况其下者哉
　　管仲
先君嘗言管仲九合諸侯一匡天下以桓公伯孔子稱
其仁而不能止五公子之亂使桓公死不得葬曰管仲
盖有以致此也哉管仲身有三歸桓公内嬖如夫人者
六人而不以為非此固適庶爭奪之禍所從起也然桓
<pb:KR4d0082_WYG_057-7b>
公之老也管仲與桓公為身後之計知諸子之必爭乃
屬世子於宋襄公夫父子之間至使他人與焉智者盖
至此乎於乎三歸六嬖之害溺於淫欲而不能自克無
已則人乎詩曰無競維人四方其訓之四方且猶順之
而况於家人乎傳曰管仲病且死桓公問誰可使相者
管仲曰知臣莫若君公曰易牙何如對曰殺子以適君
非人情不可公曰開方何如倍親以適君非人情難近
公曰竪刁何如曰自宫以適君非人情難親管仲死桓
<pb:KR4d0082_WYG_057-8a>
公不用其言卒近三子二年而禍作夫世未嘗無小人
也有君子以閑之則小人不能奮其智語曰舜有天下
選於衆舉臯陶不仁者逺矣湯有天下選於衆舉伊尹
不仁者逺矣豈必人人而誅之管仲知小人之不可用
而無以禦之何益於事内既不能治身外復不能用人
舉易世之憂而屬之宋襄公使禍既已成而彼宋人以
干戈正之於乎殆哉昔先君之論云爾
　　知罃趙武
<pb:KR4d0082_WYG_057-8b>
齊桓公存三亡國以屬諸侯其義多於晉文然桓公沒
而齊亂其後不能復伯文公子孫世為盟主二百餘年
與春秋相終始其故何也雖襄公悼公之賢齊所無有
然其所以保伯業而不失者則有在也伯者之盛非能
用兵以服諸侯之難而能不用兵以服諸侯之為難耳
文公之後前有知罃後有趙武皆能不用兵以服諸侯
此晉之所以不失伯也悼公與楚爭鄭三合諸侯之師
其勢足以舉鄭而郤楚晉之羣臣中行偃欒黶之徒欲
<pb:KR4d0082_WYG_057-9a>
一戰以服楚者衆矣惟知罃為中軍將知用兵之難勝
負之不可必三與楚遇皆遷延稽故不與之戰卒以敝
楚而服鄭此則知罃之不用兵之功也悼公死平公立
公非悼公比也然能屬任趙武武嘗與楚屈建合諸侯
之大夫于宋以求弭兵趙武於此有仁人之心二焉方
其未盟也屈建衷甲將以襲武武與叔向謀之叔向曰
以信召人而以僭濟之人誰與之安能害我武從其言
卒事而楚不敢動將盟晉楚爭先叔向又曰諸侯歸晉
<pb:KR4d0082_WYG_057-9b>
之徳只非歸其尸盟也子務徳無爭先武亦從而先之
此二者非仁人不能何也人將衷甲以襲我我亦衷甲
以待之此勢之所必至也不幸不勝無可言者雖幸而
勝晉楚之禍必自是始晉為盟主嘗先諸侯矣晉未失
諸侯而楚求先之若與之爭楚必不聽晉楚之禍亦必
自始然此二者皆人情之所不能忍也忍之近於弱不
忍近於强而武能忍之晉楚不爭而諸侯賴之吾以為
武有仁人之心二焉凡晉之所以不失諸侯而趙氏之
<pb:KR4d0082_WYG_057-10a>
所以卒興于晉者由此故也春秋書宋之盟實先晉而
後楚孔子亦許之歟
　　漢髙帝
髙帝之入秦一戰於武關兵不血刃而至咸陽此天也
非人也秦之亡也諸侯並起爭先入關秦遣章邯出兵
擊之秦雖無道而其兵方强諸侯雖鋭而皆烏合之衆
其不敵秦明矣然諸侯皆起於羣盗不習兵勢陵藉郡
縣狃於亟勝不知秦之未可攻也於是章邯一出而殺
<pb:KR4d0082_WYG_057-10b>
周章破陳涉降魏咎斃田儋兵鋒所至如獵狐兎皆不
勞而定後乃與項梁遇苦戰再三然後破之梁雖死而
秦之鋭鋒亦畧盡矣然邯以為楚地諸將不足復慮乃
渡河北擊趙邯既北而秦國内空至是秦始可擊而髙
帝乗之此正兵法所謂避實而擊虚者盖天命非人謀
也項梁之死也楚懷王遣宋義項羽救趙羽願與沛公
西入闗懷王諸老將皆曰項羽為人慓悍禍賊嘗攻襄
城襄城無噍類所過無不殘㓕且楚數進取前陳王項
<pb:KR4d0082_WYG_057-11a>
梁皆敗不如更遣長者扶義而西告諭秦父兄秦父兄
苦其主乆矣誠得長者往無侵暴宜可下卒不許項羽
而遣沛公沛公方入闗而項羽已至河北與章邯相持
邯欲還兵救秦勢不得矣懷王之遣沛公固當然非邯
羽相持於河北沛公亦不能成功故曰此天命非人謀
也
　　漢文帝
老子曰柔勝剛弱勝强漢文帝以柔御天下剛强者皆
<pb:KR4d0082_WYG_057-11b>
乗風而靡尉佗稱號南越帝復其墳墓召貴其兄弟他
去帝號俯伏稱臣匈奴桀敖陵駕中國帝屈體遣書厚
以繒絮雖未能調伏然兵革之禍比武帝世十一二耳
吳王濞包藏禍心稱病不朝帝賜之几杖濞無所發怒
亂以不作使文帝尚在不出十年濞亦已老死則東南
之亂無由起矣至景帝不能忍用鼂錯之計削諸侯地
因之號召七國國西向入闗漢遣三十六將軍竭天下
之力僅乃破之錯言諸侯强大削之亦反不削亦反削
<pb:KR4d0082_WYG_057-12a>
之反疾而禍小不削反遲而禍大世皆以其言為信吾
以為不然誠如文帝忍而不削濞亦未必遷延數嵗之
後變故不一徐因其變而為之備所以制之者固多術
矣猛虎在山日食牛羊人不能堪荷戈而往刺之幸則
虎斃不幸則人死其為害亟矣鼂錯之計何以異此若
能髙其垣墻深其陷穽時伺而謹防之虎安能必為害
此則文帝之所以備吾也於乎為天下慮患而使好名
貪利小丈夫制之其不為鼂錯者鮮矣
<pb:KR4d0082_WYG_057-12b>
　　漢景帝
漢之賢君皆曰文景文帝寛仁大度有髙帝之風景帝
忌克少恩少人君之量其實非文帝比也帝之為太子
也吳王濞世子來朝與帝博而爭道帝怒以博局提殺
之濞之叛逆勢激於此張釋之文帝之名臣也以劾奏
之恨斥死淮南鄧通文帝之倖臣也以吮癰之怨困迫
至死鼂錯始與帝謀削諸侯違衆用之及七國反袁盎
一説譎而斬之東市曽不之䘏周亞夫為大將折吳楚
<pb:KR4d0082_WYG_057-13a>
之鋭鋒不數月而平大難及其為相守正不阿惡其悻
悻不屈遂以無罪殺之梁王武母弟也驕而從之幾致
其死臨江王榮太子也以母失愛至使酷吏殺之其於
君臣父子兄弟之際背理而傷道者一至於此原其所
以能全身保國與文帝俱稱賢君者惟其不改恭儉故
耳春秋之法弑君稱君君之過也稱臣臣之罪也然陳
侯平國蔡侯般皆以無道弑而弑皆稱臣以為罪不及
民故也如景帝之失道非一也而猶稱賢君豈非躬行
<pb:KR4d0082_WYG_057-13b>
恭儉罪不及民故耶此可以為不恭儉者戒也
　
　
　
　
　
　
　欒城後集巻七

<pb:KR4d0082_WYG_058-1a>
欽定四庫全書
　欒城後集巻八
　　　　　　　　　　　　　宋　蘓轍　撰
　歴代論二
　　漢武帝
天下利害不難知也士大夫心平而氣定高不為名所
眩下不為利所&KR0502;者類能知之人主生於深宮其聞天
下事至鮮矣知其一不達其二見其利不覩其害而好
<pb:KR4d0082_WYG_058-1b>
名貪利之臣探其情而逢其惡則利害之實亂矣漢武
帝即位三年年未二十閩越舉兵圍東甌東甌告急帝
問太尉田蚡蚡曰越人相攻其常事耳又數反覆不足
煩中國往救帝使嚴助難蚡曰特患力不能救徳不能
覆誠能何故棄之小國以窮困來告急天子不救尚何
所愬帝詘蚡議而使助持節發㑹稽兵救之自是征南
越伐朝鮮討西南夷兵革之禍加于四夷矣後二年匃
奴請和親大行王恢請擊之御史大夫韓安國請許其
<pb:KR4d0082_WYG_058-2a>
和帝從安國議矣明年馬邑豪聶壹因恢言匈奴初和
親親信邊可誘以利致之伏兵襲擊必破之道也帝使
公卿議之安國恢往反議甚苦帝從恢議使聶壹賣馬
邑城以誘單于單于覺之而去兵出無功自是匈奴犯
邊終武帝無寧嵗天下幾至大亂此二者田蚡韓安國
皆知其非而迫于利口不能自伸武帝志求功名不究
利害之實而遽從之及其晩歳禍災並起外則黔首耗
散内則骨肉相賊殺雖悔過自咎而事巳不救矣然嚴
<pb:KR4d0082_WYG_058-2b>
助以交通淮南張湯論殺之王恢以不擊匈奴亦坐棄
市二人皆罪不至死而不免大戮豈非首禍致罪天之
所不赦故耶
　　漢昭帝
周成王以管蔡之言疑周公及遭風雷之變發金縢之
書而後釋然知其非也漢昭帝聞燕王之譖霍光懼不
敢入帝召見光謂之曰燕王言将軍都郎道上稱蹕又
擅調益幕府校尉二事屬爾燕王何自知之且将軍欲
<pb:KR4d0082_WYG_058-3a>
為非不待校尉左右聞者皆伏其明光由是獲安而燕
王與上官皆敗故議者以為昭帝之賢過於成王然成
王享國四十餘年治致刑措及其将崩命召公畢公相
康王臨生死之變其言琅然不亂昭帝享國十三年年
甫及冠功未見於天下其不及成王者逺矣夭壽雖出
於天然人事常參焉故吾以為成王之壽考周公之功
也昭帝之短折霍光之過也昔晉平公有蠱疾醫和視
之曰是謂近女非鬼非食惑以䘮志良臣将死天命不
<pb:KR4d0082_WYG_058-3b>
宥國之大臣受其寵禄而任其大節有菑禍興而無改
焉必受其咎以此譏趙孟趙孟受之不辭而霍光何逃
焉成王之㓜也周公為師召公為保左右前後皆賢臣
也雖以中人之資而起居飲食日與之接逮其壮且老
也志氣定矣其能安富貴易生死葢無足怪者今昭帝
所親信惟一霍光光雖忠信篤實而不學無術其所與
國事者惟一張安世所與㫁幾事者惟一田延年士之
通經術識義理者光不識也其後雖聞久隂不雨之言
<pb:KR4d0082_WYG_058-4a>
而貴夏侯勝感蒯瞶之事而賢雋不疑然終亦不任也
使昭帝居深宮近嬖倖雖天資明㫁而無以養之朝夕
害之者衆矣而安能及逺乎人主不幸未嘗更事而履
大位當得篤學深識之士日與之居示之以邪正曉之
以是非觀之以治亂使之久而安之知類通達强立而
不反然後聽其自用而無害此大臣之職也不然小人
先之悦之以聲色犬馬縱之以馳騁田獵侈之以宮室
噐服志氣巳亂然後入之以讒説變亂是非移易白黒
<pb:KR4d0082_WYG_058-4b>
紛然無所不至小足以害其身而大足以亂天下大臣
雖欲有言不可及矣語曰君子學道則愛人小人學道
則易使故人必知道而後知愛身知愛身而後知愛人
知愛人而後知保天下故吾論三宗享國長久皆學道
之力至漢昭帝惜其有過人之明而莫能導之以學故
重論之以為此霍光之過也
　　漢哀帝
漢哀帝自諸侯為天子方其在國好禮節儉知成帝優
<pb:KR4d0082_WYG_058-5a>
容舅家權奪於王氏及即位収攬威柄朝廷竦然庻幾
於治既而傅太后侵侮王后僭竊名號始失天下心帝復
寵任倖臣董賢位至三公富擬帝室雖欲貶損王氏而
身既失徳朝無名臣所以資之者多矣詩曰無競維人
四方其訓之有覺徳行四國順之二者帝皆失之其若
王氏何方帝之崩也王太后召大司馬賢引見東廂問
以䘮事調度賢内憂不能對免冠謝太后曰新都侯莾
前以大司馬奉送先帝大行曉習故事吾令莾助君賢
<pb:KR4d0082_WYG_058-5b>
頓首幸甚莾既至使尚書劾免賢賢即日自殺王氏代
漢之禍實成於此昔高帝寢疾有呂氏之憂呂后問以
後事帝曰陳平智有餘然難獨任王陵少戇可以助之
周勃厚重少文然安劉氏必勃也可令為大尉及産禄
之變王陵争之於前平勃定之於後皆如高帝所慮文
帝末年有七國之憂戒太子曰即有緩急周亞夫可任
将兵及吳楚之變亞夫為大将破之數月之間亦如文
帝所慮今王氏之亂與呂氏七國等耳而哀帝無其人
<pb:KR4d0082_WYG_058-6a>
漢遂以亡非特天命葢人謀也
　　漢光武上
人主之徳在於知人其病在於多才知人而善用之若
巳有焉雖至於堯舜可也多才而自用雖有賢者無所
復施則亦僅自立耳漢高帝謀事不如張良用兵不如
韓信治國不如蕭何知此三人而用之不疑西破强秦
東伏項羽曾莫與抗者及天下既平政事一出於何法
令講若畫一民安其生天下遂以無事又繼之以曹參
<pb:KR4d0082_WYG_058-6b>
終之以平勃至文景之際中外晏然凡此皆高帝知人
之餘功也東漢光武才備文武破尋邑取趙魏鞭笞羣
盜算無遺䇿計其武功若優於髙帝然使當高帝之世
與項羽為敵必有不能辦者及既履大位懲王莽簒奪
之禍雖置三公而不付以事專任尚書以督文書繩姦
詐為賢政事察察下不能欺一時稱治然而異已者斥非
䜟者棄專以一身任天下其智之所不見力之所不舉者多
矣至於明帝任察愈甚故東漢之治寛厚樂易之風遠不
<pb:KR4d0082_WYG_058-7a>
及西漢賢士大夫立於其朝志不獲伸雖號稱治安皆
其父子才志之所止君子不尚者也
　　漢光武下
高帝舉天下後世之重屬之大臣大臣亦盡其心力以
報之故呂氏之亂平勃得寘力焉誅産禄立文帝若反
覆手之易當是時大臣權任之盛風流相接至申屠嘉
猶召辱鄧通議斬鼂錯而文景不以為忤則高帝之用
人其重如此景武之後此風衰矣大臣用舍僅如僕𨽻
<pb:KR4d0082_WYG_058-7b>
武帝之老也将立少主知非大臣不可乃委任霍光霍
光之權在諸臣右故能翊昭建宣天下莫敢異議至於
宣帝雖明察有餘而性本忌克非張安世之謹畏陳萬
年之順從鮮有能容者惡楊惲葢寛饒害趙廣漢韓延
壽悍然無惻怛之意高才之士側足而履其朝陵遲至
於元成朝無重臣養成王氏之禍故莾以斗筲之才濟
之以欺罔而士無一人敢指其非者光武之興雖文武
之畧足以鼓舞一世而不知用人之長以濟其所不足
<pb:KR4d0082_WYG_058-8a>
幸而子孫皆賢權在人主故其害不見及和帝㓜少竇
后擅朝竇憲兄弟恣横殺都鄉侯暢於朝事發請擊匈
奴以自贖及其成功又欲立北單于以樹恩固位袁安
任隗皆以三公守義力爭而不能勝幸而憲以逆謀敗
蓋光武不任大臣之積其弊乃見於此其浚漢日以衰
及其誅閻顯立順帝功出於宦官黜清河王殺李固事
成於外戚大臣皆無所與及其末流梁冀之害重天下
不能容復假宦官以去之宦官之害極天下不能堪至
<pb:KR4d0082_WYG_058-8b>
召外兵以除之外兵既入而東漢之祚盡矣蓋光武不
任大臣之禍勢極於此夫人君不能皆賢君有不能而
屬之大臣朝廷之正也事出於正則其成多其敗少厯
觀古今大臣任事而禍至於不測者必有故也今畏忌
大臣而使他人得乘其隙不在外戚必在宦官外戚宦
官更相屠㓕至以外兵繼之嗚呼殆哉
　　隗囂
智者為國知所去就大義既定雖有得失不為害也隗
<pb:KR4d0082_WYG_058-9a>
囂初據隴坻謙恭下士豪傑歸之刑政修舉兵甲富盛
一時竊據之中有賢将之風矣然聖公乗王莽之敗擁
衆入關君臣貪暴不改盗賊之舊敗亡之勢匹夫匹婦
皆知之矣而囂舉大衆束手稱臣違方望之言陷諸父
於死地僅以身免及光武自河北入洛政修民附賢士
滿朝羣盗十去六七而囂懲既往之禍方擁兵自固為
六國之計謀臣去之義士笑之而囂與王元王捷一二
人以死守之始從聖公而不吝終背光武而不悔去就
<pb:KR4d0082_WYG_058-9b>
之計無一得者至於殺身亡國蓋不足怪也劉表專制
荆州土廣民衆勢重於天下曹公與袁紹相距於官渡
二人皆求助於表表方晏然自守一無所與韓嵩説表
曰两雄相持天下之重在於将軍果欲有為起乘其弊
可也如其不然則将擇所宜從豈可擁甲十萬坐觀成
敗求援而不能救見賢而不能歸此两怨必集于将軍
恐不得中立矣表猶豫不能用卒為曹公所并隗囂劉
表雍容風議皆得長者之譽然其敗也皆以去就不明
<pb:KR4d0082_WYG_058-10a>
失之不如張魯之庸敗亡之餘知所歸往猶能保其後
嗣兵法有之知已知彼百戰不殆知彼而不知巳一勝
一負不知彼不知己毎戰輒殆夫惟知彼知己而後知
所去就哉
　　鄧禹
鄧禹初以兵入關乗勝獨克關輔響震是時赤眉方入
長安諸将豪傑皆勸禹徑乗其亂禹曰吾衆雖多能戰
者少前無可仰之積後無轉饋之資赤眉新㧞長安財
<pb:KR4d0082_WYG_058-10b>
富兵鋭未易當也盗賊羣居無終日之計財糓雖多變
故萬端非能堅守者也上郡北地安定三郡土廣人稀
饒糓多蓄吾且休兵北道就粮養士以觀其變乃可圖
也於是引兵北屯栒邑光武聞之敕禹以時進討禹固
執前意盤桓不進明年赤眉西走扶風禹乃入長安謁
祠高廟收十一帝神主然卒不能定關中無功而歸葢
赤眉之亂光武欲急攻之禹欲緩取之議者見禹之敗
因以禹為失計吾以為不然赤眉方強急之實難緩之
<pb:KR4d0082_WYG_058-11a>
為得逮其自敗西走扶風而禹乗之猶能還兵敗禹而
况其未走也哉如光武之計葢不知赤眉方強而禹兵
力不足若審知如此聽禹堅守北道時出撓之而使别
将挾持其東東西蹙之磨以歳月而赤眉成擒矣禹之
敗而西歸也與馮異相遇要異共攻赤眉異曰異與賊
相遇且數十日雖累獲雄将餘衆尚多可稍以恩信傾
誘難卒用兵破也上今使諸将屯澠池要其東而異擊
其西一舉取之此萬全計也禹又不從而敗由此觀之
<pb:KR4d0082_WYG_058-11b>
禹本計不失而帝不能用禹亦迫於君命不能自固耳
　　李固
孔子謂顔子用之則行舍之則藏惟我與爾有是夫用
而不行則何以利人舍而不藏則何以保身聖人之於
天下理極於是而巳陳靈公與其大夫孔寧儀行父宣
淫於朝洩冶强諫以死春秋書之曰陳殺其大夫洩冶
君雖無道而洩冶亦名以為無益於事而害其身君子
不為也李固立於順桓之間内無愧於其心外無負於
<pb:KR4d0082_WYG_058-12a>
其人東漢名臣如固一二人耳然事有可恨者冲帝之
亡也固欲立清河王蒜梁冀不從而立質帝質帝之亡
也固復以清河為請與胡廣趙戒同謀廣戒懼而中變
固獨與杜喬争之冀積怒憤發筞免固而立桓帝其後
歳餘劉文劉鮪謀立清河冀遂誣固與文鮪通謀殺之
吾竊怪固為三公再欲立蒜而不克冀如豺狼疾之如
仇讐獨一梁太后知其賢欲宥之而不能固雖貪立賢
君存漢社稷勢必無成矣一舉不中奉身而去得免於
<pb:KR4d0082_WYG_058-12b>
禍斯巳幸矣再更大變固守前議遲遲不去以陷於大
戮則固之死僅自取也不然如固之賢吾何間然哉
　　陳蕃
易曰君不宻則失臣臣不宻則失身幾事不宻則害成
是故鷙鳥将擊必匿其形非以智御物而事不得不爾
謀未發而使人知之未有不殆者也陳蕃将與竇武共
誅宦官蕃自謂外從人望内有徳於竇后事無不克乃
先事露章曰臣聞言不直而行不正則為欺乎天而負
<pb:KR4d0082_WYG_058-13a>
乎人危言極意則羣凶側目禍不旋踵均此二者臣寧
得禍不忍欺天今道路訩訩皆言侯覽曹節公乗昕王
甫鄭&KR0146;等與趙夫人諸女尚書並亂天下若不急誅必
生變亂傾覆社稷願出臣章宣示左右令諸姦知臣疾
之太后不從聞者莫不震恐謀未及發曹節等矯詔殺
之時蕃七十餘矣聞難将官屬門生八十餘人㧞刃入
承明門攘臂大呼適遇王甫甫收殺之嗚呼天之将亡
漢邪蕃一朝老臣名重天下而猖狂寡慮乃與未嘗更
<pb:KR4d0082_WYG_058-13b>
事者比幾乎暴虎馮河死而無悔者斯豈孔子所謂賢
哉
　
　
　
　
　
　欒城後集巻八

<pb:KR4d0082_WYG_059-1a>
欽定四庫全書
　欒城後集巻九
　　　　　　　　　　　　　宋　蘓轍　撰
　歴代論三
　　荀彧
荀文若之於曹公則漢高帝之子房也董昭建九錫之
議文若不欲曹公心不能平以致其死君子惜之或以
為文若先識之未䆒或以為文若欲終致節於漢氏二
<pb:KR4d0082_WYG_059-1b>
者皆非文若之心也文若始從曹公於東郡致其算畧
以摧㓕羣雄固以帝王之業許之矣豈其晩節復疑而
不予哉方是時中原略定中外之望屬於曹公矣雖不
加九錫天下不歸曹氏而将安往文若以為劫而取之
則我有力争之嫌人懐不忍之志徐而竢之我則無嫌
而人亦無憾要之必得而免争奪之累此文若之本心
也惜乎曹公志於速得不忍數年之頃以致文若之死
九錫雖至而禪代之事至子乃遂此則曹公之陋而非
<pb:KR4d0082_WYG_059-2a>
文若之過也
　　賈詡上
曹公入荆州降劉琮欲順江東下以取孫氏賈詡言於
公曰公昔破袁氏今收漢南威名逺聞兵勢盛矣若因
舊楚之饒以饗吏士撫安百姓江東可以不勞衆而定
也公不用其計以兵入吳境遂敗於赤壁夫詡之所以
説曹公則李左車之所以説淮隂侯使乗破趙之勢傳
檄以下燕者也方是時孫氏之據江東巳三世矣國嶮
<pb:KR4d0082_WYG_059-2b>
而民附賢才為用諸葛孔明以為可與為援而不可圖
而曹公以劉琮待之欲一舉而下之難哉使公誠用詡
言端坐荆州使辯士持尺書結好於吳吳知公無并吞
之心雖未即降而其不以干戈相向者可必也方是時
劉𤣥徳方以窮客借兵於吳吳既修好於公其勢必不
助劉而𤣥徳因可蹙矣惜乎謀之不善荆州既不能守
而孫劉皆奮孰謂曹公之智而不如淮隂侯哉其後公
既降張魯下漢中劉&KR0110;勸公乗勝取蜀曰劉備人傑也
<pb:KR4d0082_WYG_059-3a>
有度而遲得蜀日淺蜀人未恃也今舉漢中蜀人震駭
因其震而壓之無不克也若少緩之諸葛亮善治國而
為相關羽張飛勇冠三軍而為将蜀人既定馮嶮守要
不可犯也公不從而反天下皆惜曄計之不用夫𤣥徳
之賢過於仲謀賈詡欲以文告懐仲謀而&KR0110;欲以虚聲
下𤣥徳其愚智葢巳逺矣彼曹公不用&KR0110;計豈非以詡
言為戒也哉春秋之際楚子重伐鄭晉欒武子救之遇
於繞角楚師還晉師遂侵蔡楚人以申息之師救蔡晉
<pb:KR4d0082_WYG_059-3b>
羣帥皆欲戰智荘子范文子韓獻子謂武子曰吾來救
鄭楚師不戰吾遂至於此既遷戮矣戮而不巳又怒楚
師戰必不克雖克不令若不能克為辱已甚不如還也
遂全師而歸夫兵久於外狃於一勝而輕與敵遇我怠
彼奮敗常十九古之習於兵者葢知之矣
　　賈詡下
用兵之難蓋有怵於外而動者矣力之所及而義不可
君子不為也義之所可而力不及君子不强也魏文帝
<pb:KR4d0082_WYG_059-4a>
始受漢禪欲用兵吳蜀以問賈詡詡曰吳蜀雖蕞爾小
國依阻山水劉備有雄才諸葛亮善治國孫權識虛實
陸遜見兵勢據嶮守要汎舟江湖皆難卒謀也用兵之
道先勝後戰量敵論将故舉無遺䇿臣竊料羣臣無權
備對雖以天威臨之未見萬全之勢也帝不能用遂興
陵江之役士卒多死是時帝始受禪欲以武功夸示四
方貪得幸勝未暇慮兵敗勢屈之辱也魏多謀臣葢必
有知之者矣然皆莫敢言詡能言之可謂不怵於外矣
<pb:KR4d0082_WYG_059-4b>
晉末符堅擁百萬之衆恥吳㑹之未服欲一舉下之而
不知晉之無釁謝安乗符堅之敗知中原之蕩析而不
知江南之微弱勢必不能成大功故符堅至於失國而
謝安至於䘮師二人者皆恥不若人怵於外之患也
　　劉𤣥徳
事固有當作而不可作者智者論其公私權其輕重而
可否可決也蜀先主之於關羽名雖君臣而義則父子
也先主入蜀而羽攻曹仁張於荆州吳乗其敝羽以敗
<pb:KR4d0082_WYG_059-5a>
死先主欲為羽報讐義不可巳也然吳蜀之於魏國小
而兵弱本以季漢君臣之分締交相親與魏為敵則報
讐之義其公且重者在魏也釋魏而事羽之怨則為失
所先後矣先主之在白帝也吳之君臣懼而乞和若以
讐魏之重俛而從之義無不可也先主念羽之厚拒而
不許君臣之義則至矣至於奮不慮害兵敗而繼之以
死忘兩國之大計而狥一夫之遺忿則未為得矣諸葛
孔明有言法孝直若在必能止君此行雖行亦必不至
<pb:KR4d0082_WYG_059-5b>
於敗然則孔明亦自以伐吳為失計矣哉
　　孫仲謀
任人莫難於託國漢武帝因文景富庻之後虐用其民
厚自奉養征伐四夷幾喪天下逮其晩歳託國於霍光
光知用兵之害罷均輸𣙜酤與民休息而天下復安凡武
帝之所以得稱賢君者惟用霍光故也蜀先主知嗣子
之暗弱舉國而付之諸葛孔明孔明又廢李嚴楊儀援
蔣琬費褘而授之雖後主之不明而守國三十餘年君
<pb:KR4d0082_WYG_059-6a>
臣相安蜀人免於塗炭之患過於魏吳逺甚吳大帝方
其屬任賢将抗衡中原曹公憚之及其老也賢臣死亡
略盡喜諸葛恪之勁悍越衆而付以後事恪乗其用兵
勞民之後繼起大役兵折於外既歸而不能自克将復
肆志於僚友恪既以䘮其軀而孫氏因之三世絶統吳
越之民陷於炮烙之地國随以亡彼以進取之資用進
取之臣以徼一時之功可耳至於託六尺之孤寄千里
之命而亦屬之斯人其勢必至是哉
<pb:KR4d0082_WYG_059-6b>
　　晉宣帝
世之説者曰司馬仲達之於魏則曹孟徳之於漢也是
不然二人智勇權畧則同而所處則異漢自董卓之後
内潰外畔獻帝奔走困踣之不暇帝王之勢盡矣獨其
名在耳曹公假其名號以服天下擁而植之許昌建都
邑征畔逆皆曹公也雖使終身奉獻帝率天下而朝之
天下不歸漢而歸魏者十室而九矣曹公誠能安而俟
之使天命自至雖文王三分天下有其二以事紂何以
<pb:KR4d0082_WYG_059-7a>
加之惜其為義不終使獻帝不安於上義士憤怨於下
雖荀文若猶不得其死此則曹公之過矣如司馬仲達
則不然明帝之末曹氏之業固矣雖明帝以淫虐失衆
曹爽以驕縱得罪而顛覆之形未見天下未畔魏也仲
達因其隙而乗之拊其背而奪其成業事與曹公異矣
漢武帝之老也託昭帝於霍光昭帝尚㓜燕王葢主有
簒取之心上官桀桑羊助之此其禍急於曹爽霍光内
斃燕葢外誅桀羊擁䕶昭帝訖無驕君之色及昭帝早
<pb:KR4d0082_WYG_059-7b>
䘮國空無主迎立昌邑昌邑不令又援立宣帝柄在其
手者屢矣然退就臣位不以自疑中外悉其本心亦無
一人有異議者以仲達擬光孰為得之邪然光猶不足
道蜀先主将亡召諸葛孔明而告之曰嗣子可輔輔之
如其不才君可自取復語後主汝與丞相從事事之如
父後主之暗弱孔明之賢智蜀人知之矣使孔明有異
志一搖手而定矣然外平徼外蠻夷内廢李平廖立傍
禦魏吳功成業定又付之蔣琬費褘奉一昏主三十餘
<pb:KR4d0082_WYG_059-8a>
年而無纎芥之隙此又霍光之所不能望也故人患不
誠茍誠忠孝舜之於父母伊尹之於太甲終無間然者
自仲達之後人臣受六尺之寄因而取之者多矣皆以
地勢迫切置而不取則身必危國必亂至自比騎虎不
可復下此亦自欺而巳哉
　　晉武帝
立嫡以長不以賢立子以貴不以長古今之正義也然
堯廢丹朱用舜而天下安帝乙廢微子立紂而商以亡
<pb:KR4d0082_WYG_059-8b>
古之人葢有不得巳而行之者矣得已而不巳不得巳
而巳之二者皆亂也子非朱紂而廢天下之正義君子
不忍也子如朱紂而守天下之正義君子不為也漢高
帝始謂惠帝仁弱欲廢之而立如意既而知人心之在
太子也則寝廢立之議而用平勃平勃皆賢而權任均
故惠帝雖沒産禄雖横而援立文帝漢室不病也武帝
既老知燕王旦廣陵王胥之不可用也廢之而立少子
任霍光金日磾上官桀桑羊以後事當是時昭帝之賢
<pb:KR4d0082_WYG_059-9a>
否未可知而四人枉直相半也幸而昭帝明哲霍光忠
良桀羊雖欲為亂而不遂其後復廢昌邑立宣帝而朝
廷晏然無事葢人君不幸而立㓜主當如二帝屬任賢
臣乃免於亂此必然之勢也魏明帝疾篤而無子棄逺
宗子而立齊王始欲輔以曹宇曹肇而倖臣劉放孫資
不便宇肇之正勸帝易以司馬仲達曹爽齊王既非天
下之望而爽又以庸才與仲達姦雄為對數年之間遂
成簒弑之禍晉武帝親見此敗矣惠帝之不肖羣臣舉
<pb:KR4d0082_WYG_059-9b>
知之而牽制不忍忌齊王攸之賢而恃愍懐之小惠以
為可以消未然之憂獨有一汝南王亮而不早用舉社
稷之重而付之楊駿至於一敗塗地無足怪也帝之出
齊王也王渾言於帝曰攸之於晉有姬旦之親若預聞
朝政則腹心不貳之臣也國家之事若用后妃外親則
有呂氏王氏之虞付之同姓至親又有呉楚七國之慮
事任輕重所在未有不為害者也惟當任正道求忠良
不可事事曲設疑防慮方來之患也若以智猜物雖親
<pb:KR4d0082_WYG_059-10a>
見疑至於䟽逺亦安能自保乎人懐危懼非為安之理
此最國家之深患也渾之言天下之至言也帝不能用
而用王佑之計使太子母弟秦王柬都督關中楚王瑋
淮南王允並鎮守要害以强帝室然晉室之亂實成於
八王吾嘗籌之如攸之親賢奪嫡之禍非其志也不幸
至此天下所宗宗社之計猶有頼也如佑之計使子弟
據兵以捍外患如梁孝王之禦呉楚尚可若變從中起
而使人人握兵以救内難此與何進袁紹召丁原董卓
<pb:KR4d0082_WYG_059-10b>
以除宦官何異古人有言擇福莫若重擇禍莫若輕如
武帝之擇禍福可謂不審矣
　　羊祜
善為國者必度其君可與共患難可與同安樂而後有
為故功成而無後憂晉厲公與楚共王争鄭晉人知楚
有可乗之隙欒武子為政欲出兵擊之曰不可以當吾
世而失諸侯范文子不欲請釋楚以為外懼武子不能
用夫文子非茍自安者也厲公侈而多嬖寵諸大夫富
<pb:KR4d0082_WYG_059-11a>
而陵上國有大功則君臣不相安亂之所自生也既謀
之不從出而遇楚猶欲避楚而歸既勝反國曰亂将作
矣吾不可以俟使其祝宗祈死逾年而厲公殺三郤立
胥童欒書殺胥童弑厲公文子雖死而免於大難子孫
與晉國相終始范蠡事越王勾踐反自㑹稽撫人民厲
甲兵七年而殺呉王夫差歸未及國知越王之難與同
安樂也扁舟去之卒免文種之戮若二子者可謂有先
見之明矣范文子至於自殺范蠡至於逃亡而不顧何
<pb:KR4d0082_WYG_059-11b>
則所全者大也晉武帝既受魏襌中原富强羣臣用命
吳孫皓以淫虐失衆有亡國之釁晉人習於長江之嶮
以為未可取也羊祜為襄陽守知其不能乆陳可取之
計武帝納之祜又進王濬杜預以成滅吳之功後世皆
稱其賢吾嘗論祜巧於䇿呉而拙於謀晉何以言之武
帝之為人好善而不擇人茍安而無逺慮雖賢人滿朝
而賈充荀朂之流以為腹心使呉尚在相持而不敢肆
雖為賢君可也吳亡之後荒於女色蔽於庸子踈賢臣
<pb:KR4d0082_WYG_059-12a>
近小人去武備崇藩國所以兆亡國之禍者不可勝數
此則滅呉之所從致也孟子曰入則無法家拂士出則
無敵國外患者國恆亡故人恆生於憂患而死於安樂
祜不慮此而鋭於滅吳其不若范文子逺矣或曰吳滅
而晉亂此天命非人事也而羊祜何罪焉吾應之曰為
國當論人事使祜不為㓕吳之計孫皓窮凶而死吳更
立君則長江未可越也吳既不亡則晉之君臣厲精不
懈是吳不㓕而晉不亂也不猶愈於吳㓕而晉亂乎祜
<pb:KR4d0082_WYG_059-12b>
之将死也武帝欲使卧䕶諸将祜曰㓕吳不須臣自行
但呉平之後當勞聖慮耳推祜此言葢亦憂在平吳矣
憂在平吳而勇於㓕吳其不若范文子逺矣
　　王衍
聖人之所以御物者三道一也禮二也刑三也易曰形
而上者謂之道形而下者謂之器禮與刑皆器也孔子
生于周末内與門弟子言外與諸侯大夫言言及於道
者葢寡也非不能言謂道之不可以輕授人也葢嘗言
<pb:KR4d0082_WYG_059-13a>
之矣曰參乎吾道一以貫之夫道以無為體而入於羣
有在仁而非仁在義而非義在禮而非禮在智而非智
惟其非形器也故目不可以視而見耳不可以聽而知
惟君子得之於心以之御物應變無方而不失其正則
所謂時中也小人不知而竊其名與物相遇輒捐理而
狥欲則所謂無忌憚也故孔子不以道語人其所以語
人者必以禮禮者器也而孔子必以教人非吝之也葢
曰君子上達小人下達君子由禮以達其道而小人由
<pb:KR4d0082_WYG_059-13b>
禮以達其器由禮以達道則自得而不眩由禮以達器
則有守而不狂此孔子之所以寡言道而言禮也若其
下者視之以禮而不格然後待之以刑辟三者具而聖
人之所以御物者盡矣三代已逺漢之儒者雖不聞道
而猶能守禮故在朝廷則危言在鄉黨則危行皆不失
其正至魏武始好法術而天下貴刑名魏文始慕通達
而天下賤守節相乗不巳而虚無放蕩之論盈於朝野
何晏鄧颺導其源阮籍父子漲其流而王衍兄弟卒以
<pb:KR4d0082_WYG_059-14a>
亂天下要其終皆以濟邪佞成淫欲惡禮法之繩其姦
也故蔑棄禮法而以道自命天下小人便之君臣奢縱
於上男女淫泆於下風俗大壊至於中原為墟而不悟
王導謝安江東之賢臣也王導無禮於成帝而不知懼
謝安作樂於期䘮而不受教則廢禮慕道之俗然矣東
晉以來天下學者分而為南北南方簡約得其精華北
方深蕪窮其枝葉至唐始以義䟽通南北之異雖未聞
聖人之大道而形器之説備矣上自郊廟朝廷之儀下
<pb:KR4d0082_WYG_059-14b>
至冠婚䘮祭之法何所不取於此然以其不言道也故
學者小之於是捨之而求道㝠㝠而不可得也則至於
禮樂度數之間字書形聲之際無不指以為道之極然
反而察其所以施於世者内則䜛䛕以求進外則聚歛
以求售廢端良聚茍合杜忠言之門闢邪説之路而皆
以詩書文飾其為要之與王衍無異嗚呼世無孔孟使
楊墨塞路而莫之闢吾則罪人爾矣
　欒城後集巻九

<pb:KR4d0082_WYG_060-1a>
欽定四庫全書
　欒城後集巻十
　　　　　　　　　　　　　宋　蘓轍　撰
　歴代論四
　　王導
西晉之士借通達以濟淫欲風俗既敗冦亂乗之遂䘮
中國相随渡江而此風不改賢者知厭之矣而不勝其
衆俗亂於下政弊於上而莫能正也東晉之不競由此
<pb:KR4d0082_WYG_060-1b>
故耳是時王導為相達於為國之體性本寛厚容衆衆
人安之然生於衍澄之間不能免習俗之累喜通而疾
介能彌縫一時之闕而無百年長久之計也更二大變
幾至亡國元帝之世王敦擁兵上流有無君之心劉隗
刁協剛介狷淺見信於帝專以法繩公卿而深疾王氏
恣横敦遂起兵以誅君側為詞兵再犯闕幸而敦死元
明既沒成帝㓜弱庾亮輔政任法以裁物復失人心蘓
峻擅兵歴陽多納亡命專用威刑亮知峻必為亂以大
<pb:KR4d0082_WYG_060-2a>
司農召之衆人皆知不可而亮不聽遂與祖約連兵内
向塗炭京邑此二釁者皆導之所不欲而隗亮不忍以
速其變以隗亮為是耶敦峻之禍發不旋踵以導為是
耶使人主終身含垢何以為國魯自宣公政在季氏更
三世至昭公不能忍将攻之子家覊曰捨民數世求以
克事不可必也公不從而出隗亮之敗則昭公之舉也
齊景公以貪暴失民田氏以寛惠得衆公問於晏嬰求
所以救之嬰曰惟禮可以巳之在禮家施不及國民不
<pb:KR4d0082_WYG_060-2b>
遷農不移工賈不變士不濫官不滔大夫不收公利公
歎曰善哉吾今而後知禮之可以為國嬰曰禮之可以
為國也乆矣與天地並晏子知之而景公不能用田氏
遂代呂氏葢大家世族為患於其國當若心腹之疾必
與人命相持為一攻之以毒藥刼之以鍼石病若不去
命輙随盡非良醫賢臣未易處也子産為鄭國小而偪
族大多寵子産患之有事伯石賂以其邑子太叔曰國
皆其國也何獨賂焉子産曰無欲實難皆得其欲以從
<pb:KR4d0082_WYG_060-3a>
其事而要其成非我有成其在人乎邑将焉往子太叔
曰若四國何子産曰非相違也而相從也四國何尤鄭
書有之曰安定國家必大焉先姑先安大以待所歸既
伯石懼而歸邑卒以予之又使為卿以次巳位鄭乃少
安及其乆而政成大人之忠儉者從而予之泰侈者因
而斃之逐豐巻戮子晢鄭乃大治如導所為知賂伯石
以全其始矣未知予忠儉斃泰侈以成其終也以為賢
於隗亮則可以論晏子子産則逺矣
<pb:KR4d0082_WYG_060-3b>
　　祖逖
敵國相圖必審於彼巳将強敵弱則利於進取将弱敵
強則利于自守違此二者而求成功難矣東晉渡江以
江淮為境中原雖屢有變而南兵不出出亦無功皆羣
雄自相屠㓕而巳石勒之死也庾亮為北伐之計石虎
之老也庾翼為徙鎮之役皆無成而死及符堅之敗謝
安父子乗戰勝之威有席巻之意終以兵将犇潰無尺
寸之得其後宋文自謂富强以兵挑元魏梁武志於并
<pb:KR4d0082_WYG_060-4a>
吞失信於高氏陳宣乗高氏之衰攘取淮南皆繼之以
敗亡何者東南地薄兵脆将非命世之雄其勢固如此
也方石虎之斃中原大亂晉人皆謂北方不足復平而
蔡謨獨以為憂或問其故謨曰夫能順天奉時濟六合
於草昧若非上哲必由英豪度今諸人皆不辨此必将
經營分表疲人以逞才不副意徒使財單力竭終将何
所至哉吾見韓盧東郭俱斃而巳矣至哉此言寔當時
好事者之病也自江南建國惟桓温東討慕容西征符
<pb:KR4d0082_WYG_060-4b>
徤兵鋒所及敵人震動及宋武破廣固䧟長安所至蕩
定有吊伐之風此二人者誠非常将也然桓温終以敗
衂不能成大功宋武志在禪代未能定秦狼狽而返而
况其下者乎惟晉元帝初定江南未遑北伐祖逖言於
帝曰晉室之亂非上無道而下怨叛也由藩王争權自
相誅㓕遂使戎狄乗釁毒流中原耳今遺黎既被殘酷
人有奮擊之志誠能奮威命将使若逖等為之統主郡
國豪桀必有應者沉溺之士喜於來蘓庻幾國恥可雪
<pb:KR4d0082_WYG_060-5a>
也帝以逖為豫州刺史使進屯淮隂逖兵力甚弱乃鑄
造兵器招合離散稍誅鉏叛渙復進據譙然未嘗為深
入計也石勒遣兵攻逖逖輒就破其衆毎於兵間勤身
節用禮下賢俊懐撫初附專以恩信接人不尚詐力故
人争為之用自黄河以南盡為晉土雖石勒之强不敢
以兵窺其境逖母𦵏成臯勒使人修其墓復遣使通好
且求互市逖不答其使而許其市通南北之貨多獲其
利方将經畧河北而帝使戴若思擁節直據其上逖怏
<pb:KR4d0082_WYG_060-5b>
怏不得志死蓋敵強将弱能知自守之為利者惟逖一
人夫惟知自守之為進取而後可以言進取也哉
　　符堅
符堅王猛君臣相得以成伯功雖齊桓管仲不能過也
猛之将死也堅問以後事猛曰晉雖僻處吳越然正朔
相承親仁善鄰國之寳也臣沒之後願勿以晉為圖鮮
卑羗虜我之仇讐終為人患宜漸除之以寧社稷言終
而死堅不能用卒大舉伐晉敗於淝上歸未及國而慕
<pb:KR4d0082_WYG_060-6a>
容垂叛之既反國而姚萇叛之地分身死終斃於二人
之手故後世皆多猛之賢而咎堅之不明吾嘗論之堅
雖有伯者之畧而懐無厭之心以天下不一為深恥雖
㓕燕定蜀并秦凉下西域而其貪未巳兵革嵗克而不
知懼也晉雖微弱謝安桓冲為之将相君臣相安民未
患晉而欲以力取之稽之天道論之人情雖内無垂萇
之釁而堅之敗必不免矣然堅以氐人之餘而有帝王
之度其㓕慕容姚萇也收二姓之子弟録其才能而官
<pb:KR4d0082_WYG_060-6b>
使之布滿中外凡其舊臣無不疑者若以世俗言之則
以漸除之如猛之計得矣若以帝王之事言之則堅之
意未必過也大雅之稱文王曰殷之子孫其麗不億上
帝既命侯于周服侯服于周天命靡常殷士膚敏裸将
于京厥作祼将常服黼冔文王用人其廣如此而堅何
尤焉徳雖不若文王而竊慕焉顧其所以處之何如耳
文武既沒周公成王之際殷之遺孽猶與管蔡間周之
隙曰予復反鄙我周邦故周公既克殷改封微子于宋
<pb:KR4d0082_WYG_060-7a>
而遷其頑民于洛邑保釐東郊作多士而撫寧之所以
慮其變者至矣至君陳畢公皆迭居成周而董師之故
康王之命畢公曰周公毖殷頑民遷於洛邑密邇王室
式化厥訓既歴三紀世變風移四方無虞予一人以寧
然猶曰邦之安危惟兹殷士由此觀之文王之用殷人
豈茍然而巳哉今堅畜養豺虎于其腹心而貪功務勝
不顧其後宜其斃於垂萇也哉使堅信猛之䇿南結鄰
好戢兵保境與民休息雖有垂萇百人安能動之文王
<pb:KR4d0082_WYG_060-7b>
雖未可覬然亦非王猛之所及矣
　　宋武帝
東漢之衰曹公始踐五伯之迹挾天子以令諸侯其志
本欲盡掃羣雄而後取漢耳既㓕二袁呂布劉表欲遂
取江東而不克既破馬超韓遂欲并舉巴蜀而不果再
屈於吳蜀而公亦老矣於是董昭進九錫之議幡然聽
之而桓文之業至此盡矣然方是時公在河朔而漢都
許昌雖使主盟諸夏而不廢舊君上可以為周文王下
<pb:KR4d0082_WYG_060-8a>
亦不失為桓文公不能忍而甘心王莾九錫之事此荀
文若之所以為恨也至司馬仲達父子其勢葢與公異
矣擁兵天子之側固巳不順既殺王凌害諸葛誕非人
臣矣又降劉禪服曹氏之所不能服非貪其土地而利
其民人也志亦在九錫耳雖欲復為桓文尚可得乎宋
武既誅桓氏収遺晉而封植之又克譙縱執慕容超逐
盧循擒姚泓立四大功天下莫能抗然其志不在桓文
而在九錫亦巳卑矣方帝之克長安也中原震恐元魏
<pb:KR4d0082_WYG_060-8b>
雖姚氏之昏姻而不敢救羗氐雖關中之唇齒而不敢
争此其智力有餘足以有為之時也若能因其兵勢據
秦隴之形勝引吳越之饒富以經畧中夏成曹公河朔
之勢則王伯之功可冀顧所以用之何如耳然其兵未
入秦而使傅亮南走建業發九錫之議劉穆之死南方
無復可託雖巳入秦而無留秦之意舉千里之地副一
孺子而去赫連勃勃乗之兵将死者過半狼狽而反僅
乃得脱以帝之明非不知諸将之不足以保秦而志有
<pb:KR4d0082_WYG_060-9a>
所在不暇他慮矣悲夫以目前之利而棄百世之功有
曹公削平之業而俯從司馬父子攘竊之陋此君子之
所追恨也孔子曰知及之仁不能守之雖得之必失之
知及之仁能守之不荘以涖之則民不敬知及之仁能
守之莊以涖之動之不以禮未善也古之為國必具此
四者而後能成大功如武帝之用兵無敵于天下可以
言智矣至其棄秦而歸以求九錫之淫名尚可以為仁
乎惟其仁智不具故其功業止於是也
<pb:KR4d0082_WYG_060-9b>
　　宋文帝
晉獻公殺其世子申生而立奚齊國人不順其大夫里
克殺奚齊卓子而納惠公春秋皆以殺君書之矣惠公
既立而殺里克以弑君之罪罪之春秋書曰晉弑其大
夫里克稱人以殺殺有罪也稱國以殺殺無罪也里克
弑君而以無罪書此春秋之微意也奚齊卓子之立以
淫破義雖巳為君而晉人不君也既巳為君則君臣之
名正故里克為弑君而國人之所不君則勢必不免里
<pb:KR4d0082_WYG_060-10a>
克因國人之所欲廢而廢之因國人之所欲立而立之
則里克之罪與宋華督齊崔杼異矣雖使上有明天子
下有賢方伯里克之罪猶可議也惠公以弑得立而歸
罪於克以自悦於諸侯其義有不可矣然惠公殺克而
背内外之賂國人惡之敵人怨之兵敗於秦身死而子
㓕至其謀臣呂甥郤稱冀芮皆以兵死葢背理而傷義
非獨人之所不予而天亦不予也宋武帝之亡也託國
於徐羡之傅亮謝晦少帝失徳三人議将廢之而其弟
<pb:KR4d0082_WYG_060-10b>
義真亦以輕動不任社稷乃先廢義真而後廢帝兄弟
皆不得其死乃迎立文帝文帝既立三人疑懼羡之亮
内秉朝政晦出據上流為自安之計自謂廢狂亂以安
社稷不以賊遺君父無負於國矣然文帝藩國舊人王
華孔寗子王曇首皆陵上好進之人也惡羡之亮據其
逕路每以弑逆之禍激怒文帝帝遂决意誅之三人既
死君臣自謂不世之功也是時寗子巳死華與曇首皆
受不次封賞文帝在位三十年其治江左稱首然元嘉
<pb:KR4d0082_WYG_060-11a>
三年始誅三人是嵗皇子劭生劭既壮而為商臣之亂
華寗之子孫無聞於世而曇首之子僧綽以才能任事
亦并死於劭於乎天之報人不逺如此不然晉惠公宋
文帝禍發若合符契何哉謝晦将之荆州自疑不免以
問蔡廓廓曰卿受先帝顧命任以社稷廢昏立明義無
不可但殺人二昆而以北靣挾震主之威據上流之重
以古推今自免為難耳善夫蔡廓之言不學春秋而意
與之合太史公有言為國者不可以不知春秋前有䜛
<pb:KR4d0082_WYG_060-11b>
而不見後有賊而不知守經事而不知其宜遭變事而
不知其權為人君父而不通春秋之義者必䝉首惡之
名為人臣子而不通春秋之義者必䧟簒弑之誅其意
皆以善為之而不知其義是以被之空言而不敢辭宋
之君臣誠略通春秋則文帝必無惠公之禍徐傅謝三
人必不受里克之誅悲夫
　　梁武帝
易曰形而上者謂之道形而下者謂之器自五帝三王
<pb:KR4d0082_WYG_060-12a>
以形器治天下導之以禮樂齊之以政刑道行於其間
而民莫知也文武之後雖召公畢公之賢君子不以為
知道者至春秋之際管仲晏子子産叔向之徒以仁義
忠信成功於天下然其於道則巳逺矣孔子出於周末
収文武之遺而得尭舜之極其稱曰君子上達小人下
達嘗自謂我下學而上達者於其門人惟顔子曽子庻
幾以道許之一時賢者若老子之明道其所以尊之者
至矣史稱孔子既見老子退謂弟子曰鳥吾知其能飛
<pb:KR4d0082_WYG_060-12b>
魚吾知其能游獸吾知其能走走者可以為罔游者可
以為綸飛者可以為繒至於龍吾不能知其乗雲氣而
上天吾今日見老子其猶龍邪老子體道而不嬰於物
孔子至以龍比之然卒不與共斯世也捨禮樂政刑而
欲行道於世孔子固知其難哉東漢以來佛法始入中
國其道於老子相出入皆易所謂形而上者而漢世士
大夫不能明也魏晉以後畧知之矣好之篤者則欲施
之於世疾之深者則欲絶之於世二者皆非也老佛之
<pb:KR4d0082_WYG_060-13a>
道與吾道同而欲絶之老氏之教與吾教異而欲行之
皆失之矣秦姚興區區一隅招延緇素譯經談妙至者
凡數千人而姚氏之亡曽不旋踵梁武繼之江南佛事
前世所未嘗見至捨身為奴𨽻郊廟之祭不薦毛血父
子皆䧟於侯景而國随以亡議者觀秦梁之敗則以佛
法為不足頼矣後魏太武深信崔浩浩不信佛法勸帝
斥去僧徒毁經壊寺既㓕佛法而浩亦以非罪赤族唐
武宗欲求長生狥道士之私夷佛㓕僧不期年而以弑
<pb:KR4d0082_WYG_060-13b>
崩議者觀魏唐之禍則以佛法為不可牾矣二者皆見
其一偏耳老佛之道非一人之私説也自有天地而有
是道矣古之君子以之治氣養心其高不可嬰其潔不
可溷天地神人皆将望而敬之聖人之所以不疾而速
不行而至者一用此道也老子曰天得一以清地得一
以寧神得一以靈谷得一以盈萬物得一以生侯王得
一以為天下貞天無以清将恐裂地無以寧将恐發神
無以靈将恐歇谷無以盈将恐竭萬物無以生将恐絶
<pb:KR4d0082_WYG_060-14a>
侯王無以貴高将恐蹷道之於物無所不在而尚可非
乎雖然蔑君臣廢父子而以行道於世其弊必有不可
勝言者誠以形器治天下導之以禮樂齊之以政刑道
行於其間而民不知萬物並育而不相害道並行而不
相悖泯然不見其際而天下化不亦周孔之遺意也哉
　　唐高祖
唐高祖起太原其謀發於太宗諸子不與也及克長安
誅鉏羣盗天下為一其功亦出於太宗葢天心之所副
<pb:KR4d0082_WYG_060-14b>
予人心之所歸向其在太宗者審矣至立太子高祖以長
立建成建成當之不辭於是兄弟疑間卒至大亂夫建
成不足言也其咎在高祖其後武氏之亂廢中宗立睿
宗以睿宗長子憲為太子矣及中宗之復睿宗父子皆
以王就第韋氏之亂臨淄以兵入討睿宗踐祚而唐室
復安又将以長立憲憲辭曰時平先長嫡國亂先有功
不如此必且有難敢以死請睿宗從之而後臨淄之位
定以太宗之賢而不免於争奪𤣥宗之賢不逮太宗而
<pb:KR4d0082_WYG_060-15a>
晏然受命則憲之譲賢於人逺矣吾嘗論之高祖睿宗
皆中主也其欲立長非專其私也以為立嫡以長古今
之正義也謂之正義而不敢違胡不考之前世乎太王
捨太伯仲雍而立季歴文王捨伯邑考而立武王而周
以之興誠天命之所在而吾無心焉亂何自生雖然太
伯奔吳以避王亦畏亂故爾廢長而立少雖聖賢猶難
之憲與𤣥宗兄弟相安終身無閒言焉葢古今一人而
巳乎
<pb:KR4d0082_WYG_060-15b>
　　唐太宗
唐太宗之賢自西漢以來一人而已任賢使能将相莫
非其人共儉節用天下幾至刑措自三代已下未見其
比也然傳子至孫遭武氏之亂子孫為戮不絶如綫後
世推原其故而不得以吾觀之惜乎其未聞大道也哉
昔楚昭王有疾卜之曰河為祟大夫請祭諸郊王曰三
代命祀祭不越望江漢睢漳楚之望也禍福之至不是
過也不穀雖不徳河非所獲罪也遂弗祭及将死有雲
<pb:KR4d0082_WYG_060-16a>
如衆赤鳥夾日以飛三日王使問周史史曰其當王身
乎若禜之可移於令尹司馬王曰除腹心之疾而寘諸
股肱何益不穀不有大過天其夭諸有罪受罰又焉移
之亦弗禜孔子聞之曰楚昭王知大道矣其不失國也
宜哉吾觀太宗所為其不知道者衆矣其能免乎貞觀
之間天下既平征伐四夷㓕突厥夷高昌殘吐谷渾兵
出四克務勝而不知止最後親征高麗大臣力争不從
僅而克之其賢於隋氏者幸一勝耳而帝安為之原其
<pb:KR4d0082_WYG_060-16b>
意亦欲夸當世高後世耳太子承乾既立十餘年復寵
魏王泰使兄弟相傾承乾既廢晉王嫡子也欲立泰而
使異日傳位晉王疑不能决至引佩刀自刺大臣救之
而止父子之間以愛故輕予奪至於如此帝常得袐䜟
言唐後必中微有女武代王以問李淳風欲求而殺之
淳風曰其兆既巳成在宮中矣天之所命不可去也徒
使疑似之戮淫及無辜且自今巳往四十年其人已老
老則仁雖受終易姓必不能絶李氏若殺之復生壮者
<pb:KR4d0082_WYG_060-17a>
多殺而逞則子孫無遺類矣帝用其言而止然猶以疑
似殺李君羡夫天命之不可易惟修徳或能巳之而帝
欲以殺人弭之難哉帝之老也将擇大臣以輔少主李
勣起於布衣忠力勁果有節俠之氣嘗事李宻友單雄
信宻敗不忍以其地求利宻死不廢舊君之禮雄信将
戮以股肉㗖之使與俱死帝以是為可用疾革謂高宗
爾於勣無恩今以事出之我死即授以僕射高宗從之
及廢王后立武昭儀召勣與長孫無忌褚遂亮計之勣
<pb:KR4d0082_WYG_060-17b>
稱疾不至帝曰皇后無子罪莫大於絶嗣将廢之遂良
等不可它日勣見帝曰将立昭儀而顧命大臣皆以為
不可今止矣勣曰此陛下家事不須問外人由此廢立
之議遂定勣匹夫之俠也以死狥人不以為難至於禮
義之重社稷所由安危勣不知也而帝以為可以屬㓜
孤寄天下過矣且使勣信賢託國於父竭忠力以報其
子可矣何至父逐之子復之而後可哉挾數以待臣下
於義既巳薄矣凡此皆不知道之過也茍不知道則凡
<pb:KR4d0082_WYG_060-18a>
所施於世必有逆天理失人心而不自知者故楚昭王
惟知大道雖失國而必復太宗惟不知道雖天下既定
且治而幾至於絶㓕孔子之所以觀國者如此
　　狄仁傑
母后臨朝據人君之地而私其親有志之士将欲正之
常患不克漢呂后欲王諸呂王陵以高帝舊約争之曰
非劉氏而王天下共擊之背之不可言雖直不見省陵
幸而不死亦廢不用唐武后廢廬王立豫王豫王雖在
<pb:KR4d0082_WYG_060-18b>
位未嘗省天下事徐敬業為之起兵於外裴炎争之於
内皆不旋踵為戮何者位尊權重臣下所無奈何勢必
至此也惠帝之亡也陳平聽張辟疆計封王諸呂呂后
安之故平與周勃得執将相之柄以伺其間後復聽陸
賈交歡周勃将相之權不分故周勃得入北軍左袒一
呼而呂氏以亡豫王既立武后革命稱帝追尊祖考封
王子弟戕殺天下豪俊志得氣滿以為武氏有太山之
安矣狄仁傑雖為宰相而未嘗一言及后欲以三思為
<pb:KR4d0082_WYG_060-19a>
太子訪之大臣仁傑乃曰臣觀天人未厭唐徳頃匈奴
犯邊陛下使三思募士逾月不及千人及使廬陵王不
旬浹得五萬人今欲立嗣非廬陵不可后怒罷議乆之
復召問曰朕數夢雙陸不勝何也對曰雙陸不勝無子
也意者天以此儆陛下耶文皇帝身蹈鋒刃百戰以有
天下傳之子孫大帝寝疾詔陛下監國陛下掩神器而
取之十餘年矣又欲以三思為後且母子與姑姪孰親
陛下立廬陵王則千秋萬嵗血食於太廟三思立宮廟
<pb:KR4d0082_WYG_060-19b>
無祔姑之禮后感悟即日遣徐彦伯迎廬陵於房州而
立之葢王陵裴炎迎禍亂之鋒欲以一言折之故不廢
則死陳平狄仁傑待其巳衰而徐正之故身與國俱全
惟呂后無子親止於姪故沒身而後變武后有子母子
之愛人情之所同故老而自復由此觀之陳狄之所以
成功者皆以緩得之也然廬陵既立而張易之昌宗未
去仁傑猶置之不問復授之張柬之俟其惡稔而後取
豈以禍亂之根生於母子之間不如是必至於毁傷故
<pb:KR4d0082_WYG_060-20a>
耶老氏有言将欲歙之必固張之将欲弱之必固強之
將欲廢之必固興之将欲奪之必固與之是謂微明柔
勝剛弱勝強魚不可以脱於淵國之利器不可以示人
二公得之矣
　
　
　
　
<pb:KR4d0082_WYG_060-20b>
　
　
　
　
　
　
　
　欒城後集巻十

<pb:KR4d0082_WYG_061-1a>
欽定四庫全書
　欒城後集巻十一
　　　　　　　　　　　　　宋　蘇轍　撰
　厯代論五
　　唐𤣥宗憲宗
唐𤣥宗憲宗皆中興之主也𤣥宗繼中睿之亂政紊於
内而外無藩鎮分裂之患約已任賢而貞觀之治可復
也憲宗承代德之弊政僨於朝而畿甸之外皆為畔國
<pb:KR4d0082_WYG_061-1b>
將以求治則其勢尤難雖然二君皆善其始而不善其
終所以失之者一道也齊桓公用管仲隰朋九合諸侯
一匡天下為五伯首及管仲死用䜿刁易牙身死不得
𦵏五公子爭立伯業隨毁蓋中人可以上下此三君者
皆中主耳方其起於憂患厄困之中知賢人之可任以
排難則勉強而從之然非其所安也及其禍難旣平國
家無事則其心之所安者佚樂所悦者諛佞也故禍發
皆不旋踵若合符節昔太宗旣平天下始用房𤣥齡杜
<pb:KR4d0082_WYG_061-2a>
如晦魏徵終用長孫無忌岑文本禇遂良帝亦㳟儉節
用去冗官節浮費内無宮掖侈靡之奉旁無近幸賜予
之失貞觀之治斯已過半矣持書御史權萬紀嘗言宣
饒部中鑿山冶銀歲可取數百萬緡以佐國用帝怒罵
曰吾所乏忠言嘉謨有益於民者耳汝為御史不能進
賢退不肖而訹吾以利豈謂我漢桓靈耶斥去不用於
是士莫敢以利言者故房杜諸人得効其忠力以致貞
觀之盛及𤣥宗初用姚崇宋璟盧懐慎蘇頲後用張說
<pb:KR4d0082_WYG_061-2b>
源乾曜張九齡憲宗初用杜黃裳李吉甫裴洎裴度李
絳後用韋貫之崔羣雖未足以方駕房杜然皆一時名
臣也故開元元和之初其治庶幾於貞觀然𤣥宗方用
宋璟而宇文融以括田幸遽至宰相後雖以公議罷去
而思之不巳謂宰相曰公等暴融惡朕巳罪之矣然國
用不足將奈何裴光庭等不能答融旣死而言利者爭
進韋堅楊慎矜王鉷日以益甚至楊國忠而聚斂極矣
故天寶之亂海内分裂不可復合憲宗方平淮蔡裴度
<pb:KR4d0082_WYG_061-3a>
未及還朝而程异皇甫鏄皆以利進度三上書極論不
可帝以天下畧平欲崇臺池宮觀以自娛樂异鏄揣知
其意數貢羨財以順所欲故度卒逐去而异鏄皆相不
三年而禍發於宦官蓋𤣥宗在位歲久聚斂之害遍於
天下故天下遂分憲宗之世其害未究故禍止於其身
然方鎮之强宦官之横遂與唐相終始可不哀哉嗚呼
太宗之㳟儉所忍無幾耳而福至於不可勝盡𤣥憲之
淫佚所獲無幾耳而禍至於不可勝言而世主終莫之
<pb:KR4d0082_WYG_061-3b>
悟覆車相尋不絶於世蓋未之思歟
　　姚崇
唐史官稱姚崇善應變以成天下之務宋璟善守文以
持天下之正斯言固二人之所長也然應變者要不失
正而後可孟子有言所惡於智者為其鑿也如智者若
禹之行水則無惡於智矣禹之行水也行其所無事也
如智者亦行其所無事則智亦大矣唐𤣥宗豪俊之君
也而崇復以豪俊事之方其君臣遇合天下事迎刃而
<pb:KR4d0082_WYG_061-4a>
解若無足為者雖然以水濟水後將有不可食者開元
四年天下大蝗民祭且拜之坐視食苗而不敢捕崇奏
遣御史為捕蝗使分道殺蝗羣臣多不以為然帝亦疑
之而崇行之愈力蝗亦為息捕蝗雖古之遺法然遇災
而懼修德以答天變古之正道也崇置之不言而專以
捕為事巳可疑矣旣而崇所親吏趙誨以賕死崇懼還
政時帝將幸東都而太廟屋壊宰相宋璟蘇頲皆言三
年喪未終不可廵幸壊壓之變天戒也請罷東廵修德
<pb:KR4d0082_WYG_061-4b>
以答至譴帝以問崇崇曰此符堅故殿也山有朽壤而
崩木蠧而折理無足怪但壞與行㑹非緣行而壞也今
關中無年餽餉勞弊出幸東都所以為人非為已也百
司巳戒供擬巳具請車駕即東而遷神主太極殿更作
新廟此大孝也帝用其言崇由此復相開元末帝在東
都欲還長安裴耀卿等皆言農人塲圃未畢須冬可還
李林甫獨曰二都本東西宮耳車駕往來何用待時假
令妨農獨赦所過租賦可也帝大悅即駕而西崇建東
<pb:KR4d0082_WYG_061-5a>
幸之計林甫獻西還之議其意同耳孰謂崇獨賢乎從
崇之議使人君上不畏天戒中不敬宗廟下不䘏人言
三者皆忠臣之所諱而崇居之不疑何哉其後崇璟旣
没𤣥宗愈老愈輕蔑羣臣方任張九齡而廢太子瑛用
牛仙客則聽李林甫方嬖楊國忠而縱安祿山則用輔
璆琳專以適已為悅類崇有以啓之也故吾謂開元之
治雖出於崇而天寶之亂亦崇之所自致此人臣之至
戒也
<pb:KR4d0082_WYG_061-5b>
　　宇文融
開元之初天下始脫中睿之亂𤣥宗厲精政事姚崇宋
璟彌縫其闕而損其過庶幾貞觀之治矣在易天下雷
行物與無妄開元之初無妄之世也無妄之為言無一
不正之謂也君子之處此也亦全其大正而畧其小不
正而巳蓋詳其小必廢其大古語有之銖銖而稱之至
石必差寸寸而量之至丈必過石稱丈量徑而寡失故
無妄之二曰不耕穫不菑畬則利有攸往其三曰無妄
<pb:KR4d0082_WYG_061-6a>
之災或繫之牛行人之得邑人之災其五曰無妄之疾
勿藥有喜夫必耕而後穫必菑而後畬小人之所謂無
妄也而君子不然於義可穫不必其所耕也於道可畬
不必其所菑也然後無所不行今有失牛於此得之者
行人也而責得於邑人其意亦以求無妄也而邑人罹
其橫故無妄之疾雖勿藥可也藥之其損或有甚於病
者開元之初雖號富庶而戶口未嘗升降監察御史宇
文融得其隙而論之請治籍外羨田逃戶命攝御史分
<pb:KR4d0082_WYG_061-6b>
行括實𤣥宗喜之朝臣莫敢言其非者惟陽翟尉皇甫
憬戶部侍郎楊㻛以為籍外取稅百姓困弊得不償失
而二人皆坐左遷諸道所括凡得客戶八十餘萬田亦
稱是然州縣希旨多張虛數以正田為羨編戶為客歲
終籍錢數百萬緡其名似是而實失民心淺言之則失
在求詳深言之則失在貪利時帝方以耳目之奉責得
於人行之不疑於是羣臣爭為聚斂以迎侈心天寶之
亂實始於此吾觀近世士大夫多有此病賢者不忍天
<pb:KR4d0082_WYG_061-7a>
下有小不平而欲平之小人僥倖其利以為進取之計
故天下每每多弊宰相李沆近世之賢相也嘗言吾在
朝廷十有餘年無功可紀惟四方之言利者未嘗有一
施行持此聊以報國古之善言醫者患醫之難以為有
病不服藥常得中醫蓋良醫不可必得而愚醫舉目皆
是愚醫類能殺人而不服藥者未必死李公之言蓋類
此也
　　陸䞇
<pb:KR4d0082_WYG_061-7b>
昔吾先君博觀古今議論而以陸䞇為賢吾幼而讀其
書其賢比漢賈誼而詳練過之䞇始以從官事唐德宗
老而為宰相從之出奔而與之反國彌縫其闕而濟其
危亡比其老也功業定矣而卒斃於裴延齡之手其故
何也孔子曰南人有言曰人而無常不可以作巫醫善
夫不常其德或承之羞䞇以有常之德而事德宗之無
常以巫醫之明而治無常之疾是以承其羞耳帝即位
之初好名而貪功河朔三叛父子相襲三十年矣帝將
<pb:KR4d0082_WYG_061-8a>
以天下之力勝之田悅驚疑而起朱滔王武俊和之帝
使馬燧李抱真李芃三將往迎其鋒勝負之勢未決也
帝急於成功復使李晟出禁衛之兵李懐光舉朔方之
衆五將萃於魏郊而淮西李希烈乘間而起兵連禍結
常賦所不能贍於是為之抽貫筭閒假貸商賈空内以
事外關中已亂而帝不知也䞇曰今兩河淮西為禍亂
之首者獨四五凶人而已臣料其間必有旁遭詿誤内
蓄危疑而計不能止者未必皆處心積慮果於僣逆也
<pb:KR4d0082_WYG_061-8b>
而况脇從之黨乎陛下若能招懐以禮悔禍以誠使來
者必安安者必久人知獲免則誰願復為惡者縱有野
心難馴臣知從化者必過半矣帝猶意西師可以必克
忽其言不用未幾而涇原畔卒之變起倉皇避冦半年
而歸帝亦老而厭兵矣於是行一切之政專以姑息涵
養藩鎮凡節度使死將佐之得士心者皆就命留後雖
以簒奪請命者亦如之宣武劉士寧以暴慢失衆其將
李萬榮因其出畋閉門逐之帝將命以其位䞇曰如士
<pb:KR4d0082_WYG_061-9a>
寧之惡萬榮棄而違之可也討而逐之可也惟伺隙而
簒取其位則不可何者方鎮之臣事多專制欲加之罪
誰無詞者若使傾奪之徒輒得其處則四方諸將無復
安者矣且萬榮搆亂之日諸郡守將固非其同謀也一
城士衆亦未必皆其黨也方成敗逆順之勢交戰於中
其肯捐軀與之同惡乎今若選命賢將降詔軍中奬萬
榮撫定之功别加寵任褒將士輯睦之義例賜恩賞使
衆知保安則誰肯復助其亂萬榮縱欲跋扈勢亦無所
<pb:KR4d0082_WYG_061-9b>
至矣帝方茍安無事竟亦不許由此觀之帝常持無常
之心故前勇而後怯䞇常持有常之心故勇怯各得其
當然其君臣之間異同至此雖欲上下相保不可得矣
㑹昌中盧龍諸將連害帥臣最後張絳殺陳行泰宰相
李德裕以為河朔請帥皆報下太速故軍得以安若稍
緩之必且有變旣而回鶻烏介可汗擾天德塞軍使張
仲武請以本軍擊之德裕問知仲武可用言之武宗舉
以為帥張絳旣為其下所殺而仲武遂以功名終德裕
<pb:KR4d0082_WYG_061-10a>
之謀則䞇之故智也然帝之出也以陳京趙贊而䞇之
逐也以程异裴延齡其禍皆出於聚斂之臣䞇之賢非
不知也帝歸自興元䞇因事言曰齊桓公自莒入齊伯
業旣成而管仲以不忘在莒為戒衛獻公自齊還衛諸
大夫逆諸境者執其手而與之言逆於門者頷之而已
戒心之易忘而驕心之易生齊衛之君陛下之蓍龜也
䞇言雖切而帝終不改吾以為使䞇反國而為䲭夷子
皮浮舟而去則其君臣之間超然無後患然後可以言
<pb:KR4d0082_WYG_061-10b>
智矣哉
　　牛李
唐自憲宗以來士大夫黨附牛李好惡不本於義而從
人以喜慍雖一時公卿將相未有傑然自立者也牛黨
出於僧孺李黨出於德裕二人雖黨人之首然其實則
當世之偉人也蓋僧孺以德量高而德裕以才氣勝德
與才不同雖古人鮮能兼之者使二人各任其所長而
不為黨則唐末之賢相也僧孺相文宗幽州楊志誠逐
<pb:KR4d0082_WYG_061-11a>
其將李載義帝召問計策僧孺曰是不足為朝廷憂也
范陽自安史後不復係國家休戚前日劉總納土朝廷
糜費且百萬終不能得升粟尺布以實天府俄復失之
今志誠猶向載義也第付以節使捍奚契丹彼且自力
不足以逆順治也帝曰吾初不計此公言是也因遣使
慰撫之及武宗世陳行泰殺史元忠張絳復殺行泰以
求帥德裕以為河朔命帥失在太速使姦臣得計遷延
久之擢用張仲武而絳自斃僧孺以無事為安而德裕
<pb:KR4d0082_WYG_061-11b>
以制勝為得此固二人之所以異較之德裕則優矣德
裕節度劒南西川吐蕃將悉怛謀以維州降維州西南
要地也是時方與吐蕃和親僧孺不可曰吐蕃綿地萬
里失一維州不害其强今方議和好而自違之中國禦
戎守信為上應變次之彼若來責失信贊普牧馬蔚茹
川東襲汧隴不三日至咸陽雖得百維州何益帝從之
使德裕反降者吐蕃族誅之德裕深以為恨雖議者亦
不直僧孺然吐蕃自是不為邊患幾終唐世則僧孺之
<pb:KR4d0082_WYG_061-12a>
言非為私也帝方用李訓鄭注欲求奇功一日延英謂
宰相公等亦有意於太平乎何道致之僧孺曰臣待罪
宰相不能康濟天下然太平亦無象今四夷不内侵百
姓安生業私室無强家上不壅蔽下不怨讟雖未及全
盛亦足為治矣而更求太平非臣所及也退謂諸宰相
上責成如此吾可久處此耶旣罷未乆李訓為甘露之
事幾至亡國帝初欲以訓為諫官德裕固爭言訓小人
咎惡巳著決不可用德裕亦以此罷去二人所趣不同
<pb:KR4d0082_WYG_061-12b>
及其臨訓注事所守若出於一人吾是以知其皆偉人
也然德裕代僧孺於淮南訴其乾没府錢四十萬緡質
之非實及在朱崖作窮愁志論周秦行紀言僧孺有僣
逆意倖然小丈夫之心老而不衰也始僧孺南遷於循
老而獲歸二子蔚藂後皆為名卿德裕没於朱崖子孫
無聞後世深悲其窮豈德不足而才有餘固天之所不
予耶
　　郭崇韜
<pb:KR4d0082_WYG_061-13a>
國無釁而後可以伐人冐釁以伐人敵無釁則已受其
災敵有釁則我與敵皆斃楚靈王殘民以逞舉思亂之
民以伐吳吳不可動而棄疾攻之若升虛邑靈王遂死
於外齊湣王貪而好勝知桀宋之可攻而忘齊國之旣
病燕師乘之遂以失國自古冐釁以攻人其禍如此矣
唐莊宗勇而善戰與梁人夾河相攻十戰九勝渉河取
鄆不十日而克梁威震諸國五代用兵未有神速若此
者也然其克敵之後幸一日之安沈湎聲色之虞宦官
<pb:KR4d0082_WYG_061-13b>
伶人交亂其政府庫之積罄於耳目之奉民怨兵怒國
有土崩之勢而不知也一時功臣皆武夫倔起未有識
安危之幾者惟樞密使郭崇韜智勇兼人知其不可力
言而不見聽求去而不見許中外佞倖視之側目崇韜
深病之矣時方欲伐蜀崇韜欲立大功為自安之計議
以魏王繼岌為元帥而已為之副將兵六萬以出兵不
逾時而克成都降王衍料敵制勝之功可謂盛矣然崇
韜知蜀之易與而不知唐之已亂挈其良將勁兵西行
<pb:KR4d0082_WYG_061-14a>
數千里雖立大功而不免讒死於蜀征蜀之兵未還而
趙在禮為亂河朔明宗北征遂與在禮皆反帥兵南向
克汴入洛遂無一人能禦之者向使西師不出蜀雖未
下而京師有重兵崇韜不死河朔叛臣心有所畏不敢
妄動則莊宗不亡莊宗不亡禍福未可知也嗟乎崇韜
冐釁以伐人蹈齊湣之禍而以為安惜其有智而未始
學也
　　馮道
<pb:KR4d0082_WYG_061-14b>
馮道以宰相事四姓九君議者譏其反君事讐無士君
子之操大義旣虧雖有善不録也吾覽其行事而竊悲
之求之古人猶有可得言者齊桓公殺公子糾召忽死
之管仲不死又從而相之子貢以為不仁問之孔子孔
子曰管仲相桓公霸諸侯一匡天下民到於今受其賜
微管仲吾其被髪左衽矣豈若匹夫匹婦之為諒也自
經於溝瀆而莫之知也管仲之相桓公孔子旣許之矣
道之所以不得附於管子者無其功耳晏嬰與崔杼俱
<pb:KR4d0082_WYG_061-15a>
事齊莊公杼弑公而立景公晏子立於崔氏之門外其
人曰死乎曰獨吾君也乎吾死也曰行乎曰吾罪也乎
吾亡也曰歸乎曰君死安歸君民者豈以陵民社稷是
主臣君者豈為其口實社稷是養故君為社稷死則死
之為社稷亡則亡之若為已死而為已亡非其私暱誰
敢任之且人有君而弑之吾焉得死之而焉得亡之將
庸何歸門啓而入枕尸股而哭興三踊而出卒事景公
雖無管子之功而從容風議有補於齊君子以名臣許
<pb:KR4d0082_WYG_061-15b>
之使道自附於晏子庶幾無甚愧也蓋道事唐明宗始
為宰相其後厯事八君方其廢興之際或在内或在外
雖為宰相而權不在已禍變之發皆非其過也明宗雖
出於荒徼而性本寛厚道每以㳟儉勸之在位十年民
以少安契丹滅晉耶律德光見道問曰天下百姓如何
救得道顧荒裔不可曉以莊語乃曰今時雖使佛出亦
救不得惟皇帝救得德光喜乃罷殺戮中國之人賴焉
周太祖以兵犯京師隱帝已没太祖謂漢大臣必相推
<pb:KR4d0082_WYG_061-16a>
戴及見道道待之如平日太祖常拜道是日亦拜道受
之不辭太祖意沮知漢未可代乃立湘陰公為漢嗣而
使道逆之於徐道曰是事信否吾平生不妄語公母使
我為妄語人太祖為誓甚苦道行未返而周代漢簒奪
之際雖賁育無所致其勇而道以拜跪談笑却之非盛
德何以致此而議者黜之曽不少借甚矣士生於五代
立於暴君驕將之間日與虎兕為伍棄之而去食薇蕨
友麋鹿易耳而與自經於溝瀆何異不幸而仕於朝如
<pb:KR4d0082_WYG_061-16b>
馮道猶無以自免議者誠少恕哉
　　兵民
事固有出於不得巳而為後世之利者分兵民一也割
燕薊二也何謂分兵民之利人生而天畀之才畀之才
則付之祿隨其精粗適其高下使食其技而資其身是
未有知其所由然者也故士大夫讀詩書執射御習書
計高可以治人下可以為役而祿從之矣農工商賈服
田疇通貨賄運機巧上可以雄里閭下可以養親戚而
<pb:KR4d0082_WYG_061-17a>
利從之矣有人於此才力過人操行凡鄙上不能為吏
下不能為民天畀之才而無以資之嬰之以勞苦迫之
以饑饉不羣起為盜則無以求濟其欲此勢之所必至
自秦漢以來天下未嘗無是患也唐衰而府衛之兵廢
朝廷有禁兵藩鎮有衙兵兵民之分蓋漸於此及五代
之際而黥涅之兵分布内外於是兵民判矣使民出其
賦以養兵兵盡其力以衛民民有耕耨之勤而兵有征
戍之勞更相為用而不以為德此固分兵民之本意也
<pb:KR4d0082_WYG_061-17b>
至於山林之材武田里之凶悍放蕩無著之人一𨽻於
伍符尺籍食其粟衣其帛俛首受笞而不敢肆居則學
弓劒出則效首級積歲月以取祿位有其才必得其養
氣類相從凡凶人勇夫皆萃於軍中然後人人各得其
歸故雖凶旱水溢天下小小不寧而盜賊不起較之漢
唐之間十不三四天下陰享其利而不知其故也然儒
者方且攘臂而言民兵之便民力旣盡於養兵而又
較版圖數丁口使之執干戈習戰陣奪其農時而齊之以
<pb:KR4d0082_WYG_061-18a>
鞭扑民有怨心而責其效死以報國求信其私說而不
䘏後害嗚呼其亦未之思歟
　　燕薊
何謂割燕薊之利石晉始以燕薊之地賂契丹高祖思
援兵之惠屈體以奉之雖號為創業而日不遑給出帝
不勝其詬未有以待之而輕犯其怒遂以亡國是時割
地之害深矣至於本朝乃見其利眞宗皇帝親御六師
勝虜於澶淵知其有厭兵之心稍以金帛啗之虜欣然
<pb:KR4d0082_WYG_061-18b>
聽命歲遣使介修鄰國之好逮今百數十年而北邊之
民不識干戈此漢唐之盛所未有也古者戎狄迭盛迭
衰常有一族為中國之敵漢文帝待之以和親而匈奴
日驕武帝御之以征伐而中原日病謂是天之驕子非
一日也今朝廷之所以厚之者不過於漢文帝而虜弭
耳馴服則石氏之割燕薊利見於此夫熊虎之摶人得
牛而止契丹據有全燕擅桑麻棗栗之饒兼玉帛子女
之富重斂其人利盡北海而又益之以朝廷給予之厚
<pb:KR4d0082_WYG_061-19a>
賈生所謂三表五餌兼用之矣勤儉僕野之俗而身服
錦繡之華口甘麴糵之美至於茗藥橘柚無一不享契
丹之心醺然而足俛首奉約習為禮義吾無割地之恥
而獨享其利此則天意非人事也昔唐天寶之亂朔方
河隴之兵起而東征吐蕃乘虚襲據郡縣唐内苦藩鎮
皆叛置而不問百年之間姿意猖狂無復顧忌理極而
變部族内潰而唐土遺黎解辮内嚮中原未嘗血刃而
壤土自復今吾不忍塗炭生民而以皮幣犬馬結異類
<pb:KR4d0082_WYG_061-19b>
之驩推之天理儻亦有唐李吐蕃之變乎
　
　
　
　
　
　
　欒城後集巻十一

<pb:KR4d0082_WYG_062-1a>
欽定四庫全書
　欒城後集巻十二
　　　　　　　　　　　　　宋　蘇轍　撰
　　潁濱遺老傳上
潁濱遺老姓蘇氏名轍字子由父曰眉山先生隱居不
出老而以文名天下天下所謂老蘇者也歐陽文忠公
以文章獨步當世見先生而嘆曰予閲文士多矣獨喜
尹師魯石守道然意常有所未足今見君之文予意足
<pb:KR4d0082_WYG_062-1b>
矣先生旣不用於世有子軾轍以所學授之曰是庶幾
能明吾學者母成國太夫人程氏亦好讀書明識過人
志節凜然每語其家人二子必不負吾志轍年十九舉
進士釋褐二十三舉直言仁宗親策之於廷時上春秋
高始倦於勤轍因所問極言得失曰陛下卽位三十餘
年矣平居靜慮亦嘗有憂於此乎無憂於此乎臣伏讀
制策陛下旣有憂懼之言矣然臣愚不敏竊意陛下有
其言矣未有其實也往者寶元慶厯之間西羌作難陛
<pb:KR4d0082_WYG_062-2a>
下晝不安坐夜不安席天下皆謂陛下憂懼小心如周
文王然自西方解兵陛下棄置憂懼之心二十年矣古
之聖人無事則深憂有事則不懼夫無事而深憂者所
以為有事之不懼也今陛下無事則不憂有事則大懼
臣以為憂樂之節易矣臣疎遠小臣聞之道路不知信
否近歲以來宮中貴姬至以十數歌舞飲酒優笑無度
坐朝不聞咨謨便殿無所顧問三代之衰漢唐之季女
寵之害陛下亦知之矣久而不止百蠧將由之而出内
<pb:KR4d0082_WYG_062-2b>
則蠱惑之所汙以傷和伐性外則私謁之所亂以敗政
害事陛下無謂好色於内不害外事也今海内窮困生
民愁苦而宮中好賜不為限制所欲則給不問有無司
㑹不敢爭大臣不敢諫執契持敕迅若兵火國家内有
養士養兵之費外有北狄西戎之奉陛下又自為一阱
以耗其遺餘臣恐陛下以此得謗而民心不歸也策入
轍自謂必見黜然考官司馬君實第以三等范景文難
之蔡君謨曰吾三司使也司㑹之言吾愧之而不敢怨
<pb:KR4d0082_WYG_062-3a>
惟胡武平以為不遜力請黜之上不許曰以直言召人
而以直棄之天下謂我何宰相不得已寘之下第除商
州軍事推官知制誥王介甫意其右宰相專攻人主比
之谷永不肯撰詞宰相韓魏公哂曰此人策語謂宰相
不足用欲得婁師德郝處俊而用之尚以谷永疑之乎
知制誥沈文通亦考官也知其不然故文通當制有愛
君之言諫官楊樂道見上曰蘇轍臣所薦也陛下赦其
狂直而收之盛德之事也乞宣付史館上悅從之是時
<pb:KR4d0082_WYG_062-3b>
先君被命修禮書而兄子瞻出簽書鳳翔判官傍無侍
子轍乃奏乞養親三年子瞻解還轍始求為大名推官
逾年先君捐館舍及除喪神宗嗣位旣三年矣求治甚
急轍以書言事即日召對延和殿時王介甫新得幸以
執政領三司條例上以轍為之屬不敢辭介甫急於財
利而不知本呂惠卿為之謀主轍議事多牾一日介甫
出一巻書曰此靑苗法也諸君熟議之有不便以告勿
疑他日轍告之曰以錢貸民使出息二分本以救民之
<pb:KR4d0082_WYG_062-4a>
困非為利也然出納之際吏緣為姦雖有法不能禁錢
入民手雖良民不免非理費用及其納錢雖富民不免
違限如此則鞭箠必用州縣事不勝煩矣唐劉晏掌國
計未嘗有所假貸有尤之者晏曰使民僥倖得錢非國
之福使吏倚法督責非民之便吾雖未嘗假貸而四方
豐凶貴賤知之未嘗逾時有錢必糴有貴必糶以此四
方無甚貴甚賤之病安用貸為晏之所言則漢常平法
耳今此法見在而患不修公誠有意於民舉而行之劉
<pb:KR4d0082_WYG_062-4b>
晏之功可立竢也介甫曰君言有理當徐議行之後有
異論幸勿相外也自此逾月不言靑苗㑹河北轉運判
官王廣廉召議事廣廉嘗奏乞度僧牒數千道為本錢
行陜西漕司私行靑苗法春散秋斂與介甫意合即請
而施之河北自此靑苗法遂行於四方初陳陽叔以樞
密副使與介甫共事二人操術不同介甫所唱陽叔不
深和也旣召謝卿材侯叔獻陳知儉王廣廉王子韶程
顥盧秉王汝翼等八人欲遣之四方搜訪遺利中外傳
<pb:KR4d0082_WYG_062-5a>
笑知所遣必生事迎合然莫敢言者轍求見陽叔陽叔
逆問君獨來見何也對曰有疑欲問公耳近日召八人
者欲遣往諸路不審公旣知利害所在事有名件而使
往案實之耶其亦未知其實漫遣出外網捕諸事也陽
叔曰君意謂如何對曰昔嘉祐末遣使寛䘏諸路事無
所指行者各務生事旣還奏例多難行為天下笑今何
以異此陽叔曰吾昔奉敕看詳寛䘏等事如范堯夫輩
所請多中理對曰今所遣如堯夫者有幾陽叔曰所遣
<pb:KR4d0082_WYG_062-5b>
果賢將不肯行君無過憂對曰公誠知遣使之不便而
恃遣者之不行何如陽叔曰君姑退得徐思之後數日
陽叔召屬官於密院言曰上即位之初命天下監司具
本路利害以聞至今未上今當遣使宜得此以議可草
一劄子乞催之惠卿覺非其黨中意不樂漫具草無益
也轍知力不能救以書扺介甫陽叔指陳其決不可者
且請補外介甫大怒將見加以罪陽叔止之奏除河南
推官㑹張文定知淮陽以學官見辟從之三年授齊州
<pb:KR4d0082_WYG_062-6a>
掌書記復三年改著作佐郎復從文定簽書南京判官
居二年子瞻以詩得罪轍從坐謫監筠州鹽酒稅五年
不得調平生好讀詩春秋病先儒多失其旨欲更為之
傳老子書與佛法大類而世不知亦欲為之注司馬遷
作史記記五帝三代不務推本詩書春秋而以世俗雜
說亂之記戰國事多斷缺不完欲更為古史功未及䆒
移知歙績溪始至而奉神宗遺制居半年除秘書省校
書郎明年至京師除右司諫宣仁后臨朝用司馬君實
<pb:KR4d0082_WYG_062-6b>
呂晦叔等欲革弊事舊相蔡確韓縝樞密使章惇皆在
位窺伺得失中外憂之轍言曰先帝臨御僅二十年厲
精政事變更法度將以力致太平追復三代是以擢任
臣庶多自小臣致位公相用人之速近世無與比者䆒
觀聖意本欲求賢自助以利安生民為社稷長久之計
豈欲使左右大臣媮合茍容出入唯唯危而不持顛而
不扶竊取利祿以養妻子而巳哉然自法行以來民力
凋弊海内愁怨先帝晚年寢疾彌留照知前事之失親
<pb:KR4d0082_WYG_062-7a>
發德音將洗心自新以合天意而此志不遂奄棄萬國
天下聞之知前日弊事皆先帝之所欲改思慕聖德繼
之以泣是以皇帝踐祚聖母臨政奉承遺旨罷導洛廢
市易損靑苗止助役寛保甲免買馬放修城池之役復
茶鹽鐡之舊黜吳居厚呂孝廉宋用臣賈靑王子京張
誠一呂嘉問蹇周輔等命令所至細民鼓舞相賀臣愚
不知朝廷以為凡此誰之罪也上則大臣蔽塞聰明逢
君之惡下則小臣貪冐榮利奔競無恥二者均皆有罪
<pb:KR4d0082_WYG_062-7b>
則大臣以任重責重小臣以任輕責輕雖三尺童子所
共知也今朝廷旣巳罷黜小臣至於大臣則因而任之
將復使燮和陰陽陶冶民物臣竊惑矣竊惟朝廷之意
將以體貌大臣待其愧恥自去以全國體今確等自山
陵以後猶偃然在職不肯引咎辭位以謝天下謹案確
等受恩最深任事最久據位最尊獲罪最重而有靦面
目曾不知愧確等誠以昔之所行為是耶則今日安得
不爭以昔之所行為非耶則昔日安得不言窮究其心
<pb:KR4d0082_WYG_062-8a>
所以安而不去者蓋以為是皆先帝所為而非吾過也
夫為大臣忘君徇已不以身任罪戾而歸咎先帝不忠
不孝寧有過此臣竊不忍千載之後書之簡策大臣旣
自處無過之地則先帝獨被惡名此臣所以痛心疾首
當食不飽至於涕泗之横流也陛下何不正其罪名上
以為先帝分謗下以慰臣子之意今獨以法繩治小臣
而置確等大則無以顯揚聖考之遺意小則無以安反
側之心故臣竊謂大臣誠退則小臣非建議造事之人
<pb:KR4d0082_WYG_062-8b>
可一切不治使得革面從君竭力自効以洗前惡伏乞
出臣此章宣示確等使自處進退之分臣雖萬死不恨
也三人竟皆逐去然卒不以其前後反覆歸咎先帝罪
之世以為恨呂惠卿始諂事介甫倡行虐政以害天下
其後勢鈞力抗則傾陷介甫甚於仇讐世尤惡之時惠
卿自知罪大乞宮觀自便不預貶竄轍具疏其姦請加
深譴乃以散官安置建州天下韙之司馬君實旣以清
德雅望專任朝政然其為人不達吏事知雇役之害欲
<pb:KR4d0082_WYG_062-9a>
復行差役不知差雇之弊其實相半講之未詳而欲一
旦復之民始聞而喜徐而疑懼君實不信也王介甫以
其私說為詩書新義以考試天下士學者病之君實改
為新格而勢亦難行方議未定轍言自罷差役至今僅
二十年吏民皆未習慣况役法關涉衆事根牙盤錯行
之徐緩乃得審詳若不窮究首尾忽遽便行恐旣行之
後别生諸弊今州縣役錢例有積年寛剩大約足支數
年若且依舊雇役盡今年而止催督有司審議差役趂
<pb:KR4d0082_WYG_062-9b>
今冬成法來年役事鄕戶但使旣行之後無復人言則
進退皆便又言進士來年秋試日月無幾而議不時決
傳聞四方不免惶惑詩賦雖號小技而比次聲律用功
不淺至於治經誦讀講解尤不可輕易要之來年皆未
可施行欲乞先降指揮來年科塲一切如舊惟經義兼
取注疏及諸家議論或出已見不專用王氏學仍罷律
義令天下舉人知有定論一意為學以待選試然後徐
議元祐五年以後科舉格式未為晚也衆皆以為便而
<pb:KR4d0082_WYG_062-10a>
君實始不悅矣是歲上將親饗明堂轍言曰三代常祀
一歲九祭天再祭地皆天子親之故於其祭也或祭昊
天或祭五天或獨祭一天或祭皇地祇或祭神州地祇
要於一歲而親祀必遍降及近世歲之常祀皆有司攝
事三歲而後一親祀親祀之疏數古今之變相遠如此
然則其禮之不同蓋亦其勢然也謹按國家舊典冬至
圜丘必兼饗天地從祀百神若其有故不祀圜丘别行
他禮或大雩於南郊或大饗於明堂或㳟謝於大慶皆
<pb:KR4d0082_WYG_062-10b>
用圜丘禮樂神位其意以為皇帝不可以三年而不親
祀天地百神故也臣竊見皇祐明堂遵用此法最為得
禮自皇祐以後凡祀明堂或用鄭氏說獨祀五天帝或
用王氏說獨祀昊天上帝雖於古學各有援據而考之
國朝之舊則為失當蓋儒者泥古而不知今以天子毎
歲遍祀之儀而議皇帝三年親祀之禮是以若此其疏
也今者皇帝陛下對越天命逾年即位將以九月有事
於明堂義當並見天地遍禮百神躬薦誠心以格靈貺
<pb:KR4d0082_WYG_062-11a>
臣恐有司不達禮意以古非今執王鄭偏說以亂本朝
大典夫禮沿人情人情所安天意必順今皇帝陛下始
親祀事而天地百神無不咸秩豈不俯合人情仰符天
意臣愚欲乞明詔禮官今秋明堂用皇祐明堂典禮庶
幾精誠陟降溥及上下時大臣多牽於舊學不達時變
奏入不報然轍以為周禮一歲遍祭天地皆人主親行
故郊丘有南北禮樂有同異自漢唐以來禮文日盛費
用日廣事與古異故一歲遍祀不可復行唐明皇天寶
<pb:KR4d0082_WYG_062-11b>
初始定三歲一親郊於致齋之日先享太淸宮次享太
廟然後合祭天地從祀百神所以然者蓋謂三年一次
大禮若又不遍則於人情有所不安至於遍祭之禮巳
自差官攝事未嘗少廢此近世變禮非復三代之舊而
議者欲以三代遺文參亂其間失之遠矣至七年上將
親郊轍備位政府乃與諸公共伸前議合祭天地識者
以為當初神宗以夏國内亂用兵攻討於熙河路增置
蘭州於延安路增置安疆米脂等五寨至此夏國雖屢
<pb:KR4d0082_WYG_062-12a>
遣使而未修職貢二年夏始來賀登極使還未出境又
遣使入界朝廷知其有請地之意然大臣議棄守未決
轍言曰頃者西人雖至而疆塲之事初不自言度其狡
心蓋知朝廷厭兵確然不請欲使此議發自朝廷得以
為重朝廷深覺其意忍而不予情得勢窮始來請命今
若又不許使其來使徒手而歸一失此機必為後悔彼
若㸃集兵馬屯聚境上許之則畏兵而予不復為恩不
予則邊釁一開禍難無巳間不容髪正在此時不可失
<pb:KR4d0082_WYG_062-12b>
也今議者不深究利害妄立堅守之議茍避棄地之名
不度民力不為國計其意止欲私已自便非社稷之計
也臣又聞議者或謂棄守皆不免用兵棄則用兵必遲
守則用兵必速遲速之間利害不遠若遂以地予之恐
非得計臣聞聖人應變之機正在遲速之際但使事變
稍緩則吾得筭巳多昔漢文景之世吳王濞内懐不軌
稱病不朝積財養兵謀亂天下文帝專務含養置而不
問加賜几杖恩禮日隆濞雖包藏禍心而仁澤浸漬終
<pb:KR4d0082_WYG_062-13a>
不能發及景帝用晁錯之謀欲因其有罪削其郡縣以
為削之亦反不削亦反削之則反疾而禍小不削則反
遲而禍大削書一下七國盡反至使景帝發天下兵遣
三十六將僅而破之議者若不計利害之淺深較禍福
之輕重則文帝隱忍不決近於柔仁景帝剛斷必行近
於强毅然而如文帝之計禍發旣遲可以徐為備禦稍
經歲月變故自生以漸制之勢無不可如景帝之計禍
發旣速未及旋踵巳至交兵鋒刃旣接勝負難保社稷
<pb:KR4d0082_WYG_062-13b>
之命決於一日雖食晁錯之肉何益於事今者欲棄之
策與文帝同而欲守之計與景帝類臣乞宣喻執政欲
棄者理直而禍緩欲守者理曲而禍速曲直遲速孰為
利害况今日之事主上妙年母后聽斷將帥吏士恩情
未接兵交之日誰使效命若其羽書沓至勝負紛然臨
機決斷誰任其責惟乞聖心以此反覆思慮早賜裁斷
無使西戎别致猖狂棄守之議皆不得其便於是朝廷
許還五寨夏人遂服轍尋遷起居郎為中書舍人時朝
<pb:KR4d0082_WYG_062-14a>
廷起文潞公於旣老以太師平章軍國重事初元豐中
河決大吳先帝知故道不可復還因導之北流水性巳
順惟河道未深隄防未立歲有決溢之患本非深害也
至此諸公皆未究悉河事而潞公欲以河為重事中書
侍郎呂微仲樞宻副使安厚卿從而和之始謂河西北
流入泊淀久必淤淺異日或從北界入海則河朔無以
禦狄故三人力主回河之計諸公莫能奪呂晦叔時為
中書相轍間見問曰公自視智勇孰與先帝勢力隆重
<pb:KR4d0082_WYG_062-14b>
能鼓舞天下孰與先帝晦叔驚曰君何言歟對曰河決
而北自先帝不能回而諸公欲回之是自謂智勇勢力
過先帝也且河決自元豐導之北流亦自元豐是非得
失今日無所預諸公不因其舊而修其未完乃欲取而
回之其為力也難而其為責也重矣晦叔唯唯曰當與
諸公籌之旣而回河之議紛紛而起晦叔亦以病没轍
遷戶部侍郎嘗因轉對言曰財賦之原出於四方而委
於中都故善為國者藏之於民其次藏之州郡州郡有
<pb:KR4d0082_WYG_062-15a>
餘則轉運司常足轉運司旣足則戶部不困唐制天下
賦税其一上供其一送使其一留州比之於今上供之
數可謂少矣然毎有緩急王命一出舟車相銜大事以
濟祖宗以來法制雖殊而諸道蓄藏之計猶極豐厚是
以斂㪚及時縱捨由已利柄所在所為必成自熙寧以
來言利之臣不知本末之術欲求富國而先困轉運司
轉運司旣困則上供不繼上供不繼而戶部亦憊矣兩
司旣困故内帑别藏雖積如丘山而委為朽壤無益於
<pb:KR4d0082_WYG_062-15b>
筭故臣願舉近歲朝廷無名封樁之物歸之轉運司蓋
禁軍闕額與差出衣粮清汴水脚與外江綱船之類一
經擘畫例皆封樁夫闕額禁軍尋當以例物招置而出
軍衣粮罷此給彼初無封樁之理至於清汴水脚雖減
於舊而洛口費用實倍於前外江綱船雖不打造而雇
船運粮其費特甚重復刻剥何以能堪故臣謂諸如此
比當一切罷去况祖宗故事未嘗有此但有司固執近
事不肯除去惟陛下斷而與之則轉運司利柄稍復而
<pb:KR4d0082_WYG_062-16a>
戶部亦有賴矣朝廷重違近制卒不能改尋又言臣謹
以祖宗故事考今日本部所行體例不同利害相逺恐
合隨事措置以塞弊原謹昧死具三弊以聞其一曰分
河渠案以為都水監其二曰分胄案以為軍器監其三
曰分修造案以為將作監三監皆𨽻工部則本部所專
其餘無幾出納損益制在他司頃者司馬光秉政知其
為害嘗使本部收攬諸司利權當時所收不得其要至
今三案猶為他司所擅深可惜也祖宗參酌古今之宜
<pb:KR4d0082_WYG_062-16b>
建立三司所領天下事幾至大半權任之重非他司比
推原其意非以私三司也事權分則財利散雖欲求富
其道無由蓋國之有財猶人之有飲食飮食之道當使
口司出納而腹制多寡然後分布氣血以養百骸耳目
賴之以為明手足賴之以為力若不專任口腹而使手
足耳目得分治之則雖欲求一飽不可得矣而况於安
且壽乎今戶部之在朝廷猶口腹也而使他司分治其
事何以異此自數十年以來羣臣不明祖宗之意毎因
<pb:KR4d0082_WYG_062-17a>
一事不舉輒以三司舊職分建他司利權一分用財無
藝他司以辦事為效則不䘏財之有無戶部以給財為
功則不問事之當否彼此各營一職其勢不復相知雖
使戶部得才智之臣終亦無益能否同病府庫卒空今
不早救後患必甚昔嘉祐中京師頻歲大水大臣始取
河渠案置都水監置監以來比之舊案所補何事而大
不便者河北有外監丞侵奪轉運司職事轉運司之領
河事也郡之諸埽埽之吏兵儲蓄無事則分有事則合
<pb:KR4d0082_WYG_062-17b>
水之所向諸埽趨之吏兵得以併功儲蓄得以併用故
事作之日無暴斂傷財之惠事定之後徐補其闕兩無
所妨自有監丞據法責成緩急之際諸埽不相為用而
轉運司不勝其弊矣此工部都水監為戶部之害一也
先帝一新官制並建六曹隨曹付事故三司故事多𨽻
工曹名雖近正而實非利昔胄案所掌今内為軍器監
而止𨽻工部外為都作院而止𨽻提刑司欲有興作戶
部不得與議訪聞河北道近歲為羊渾脫動以千計渾
<pb:KR4d0082_WYG_062-18a>
脫之用必軍行之水過渡無船然後須之而其為物稍
經歲月必至蠧敗朝廷無出兵之計而有司營職不顧
利害至使公私應副虧財害物若專在轉運司必不至
此此工部都作院為戸部之害二也昔修造案掌百工
之事事有緩急物有利害皆得專之今工部以辦職為
事則緩急利害誰當議之朝廷近以箔塲竹箔積久損
爛創令出賣上下皆以為當指揮未幾復以諸處營造
歲有科制遂令般運堆積以破出賣之計臣不知將作
<pb:KR4d0082_WYG_062-18b>
見工幾何一歲所用幾何取此積彼未用之間有無損
敗而遂為此計本部雖知不便而以工部之事不敢復
言此工部將作監為戶部之害三也凡事之類此者多
矣臣不能遍舉也故願明詔有司罷外水監丞舉河北
河事及諸路都作院皆歸轉運司至於都水軍器將作
監皆兼𨽻戸部使定其事之可否裁其費之多少而工
部任其功之良苦程其作之遲速茍可否多少在戸部
則傷財害民戶部無所逃其責矣茍良苦遲速在工部
<pb:KR4d0082_WYG_062-19a>
則敗事乏用工部無所辭其譴矣利出於一而後天下
貧富可責之戶部矣朝廷以為然從之惟都水監仍舊
轍自為中書舍人與范子功劉貢父同詳定六曹條例
子功領吏部元豐所定吏額主者茍悦羣吏比舊額幾
數倍朝廷患之命量事裁減巳再上再却矣子功奉使
轍兼領其事吏有白中孚者進曰吏額不難定也昔之
流内銓今侍郎左選也事之煩劇莫過此矣昔銓吏止
十數而今左選吏至數十事不加舊而用吏至數倍何
<pb:KR4d0082_WYG_062-19b>
也昔無重法重祿吏通賕賂則不欲人多以分所得今
行重法給重祿賕賂比舊為少則不忌人多而幸於少
事此吏額多少之大情也舊法日生事以難易分七等
重者至一分輕者至一釐以下積若干分而為一人今
若取逐司兩月事定其分數則吏額多少之限無所逃
矣轍以其言遍問屬官皆莫應獨李之儀對曰是誠可
為也即與之儀議之曰此羣吏身計所係也若以分數
為人數必大有所損將大致紛訴雖朝廷亦將不能守
<pb:KR4d0082_WYG_062-20a>
乃具以白宰執請據實立額竢吏之年滿轉出或事故
死亡者勿補及額而止不過十年羡額當盡功雖稍緩
而見吏知非身患不復怨矣諸公以為然遂申尚書省
取諸司兩月生事諸司吏皆疑懼莫肯供再申乞榜諸
司使知所立額竢他日見闕不補非法行之日即有減
損也榜出文字即具至是成書以申三省左僕射呂微
仲大喜欲攘以為已功以問三省吏皆莫曉有諸司吏
任永壽者頗知其意微仲悦之於尚書省創吏額房使
<pb:KR4d0082_WYG_062-20b>
永壽與三省吏數人典之小人無逺慮而急於功利即
背前約以立額日裁損吏員復以好惡改易諸吏局次
(凡近下吏人惡為上名所壓者即為撥出上名於他司/閑慢司分欲入要地者即自寺監撥入省曹之類是也)
凡奏上行下皆微仲專之不復經三省法出中外洶洶
微仲旣為御史所攻永壽亦以恣橫贓汙以徒罪刺配
久之微仲知衆不伏乃使左右司再加詳定畧依本議
行下時子瞻自翰林學士出知餘杭朝廷即命轍代為
學士尋又兼權吏部尚書未幾奉使契丹彼以其侍讀
<pb:KR4d0082_WYG_062-21a>
學士王師儒館伴師儒稍讀書能道先君及子瞻所為
文曰恨未見公全集然亦旣誦服伏苓賦等部中類相
愛敬者
　
　
　
　
　
<pb:KR4d0082_WYG_062-21b>
　
　
　
　
　
　
　
　欒城後集巻十二

<pb:KR4d0082_WYG_063-1a>
欽定四庫全書
　欒城後集巻十三
　　　　　　　　　　　　　宋　蘇轍　撰
　　潁濱遺老傳下¶
還朝為御史中丞命由中出宰相以下多不悅所薦¶御
史率以近格不用自元祐初革新庶政至是五年¶矣一
時人心已定惟元豐舊黨分布中外多起邪說¶以搖撼
在位呂微仲與中書侍郎劉莘老二人尤畏¶之皆持兩
<pb:KR4d0082_WYG_063-1b>
端為自全計遂建言欲引用其黨以平舊¶怨謂之調停
宣仁后疑不決轍於延和面論其非退¶復再以劄子論
之其一曰臣近面論君子小人不可¶並處朝廷竊觀聖
意似不以臣言為非者然天威咫<md:KR4d0082_SBCK_013-1b>¶尺言詞迫遽有所不
盡退伏思念若使邪正並進皆¶得預聞國事此治亂之
幾而朝廷所以安危者也臣¶誤䝉聖恩典司邦憲臣而
不言誰當救其失者謹復¶稽之古今考之聖賢之格言
莫不謂親近君子斥逺¶小人則人主尊榮國家安樂疏
<pb:KR4d0082_WYG_063-2a>
外君子進任小人則¶人主憂辱國家危殆此理之必然
非一人之私言也¶其於周易所論尤詳皆以君子在内
小人在外為天¶地之常理小人在内君子在外為陰陽
之逆節故一¶陽在下其卦為復二陽在下其卦為臨陽
雖未盛而¶居中得地聖人知其有可進之道一陰在下
其卦為<md:KR4d0082_SBCK_013-2a>¶姤二陰在下其卦為遯陰雖未壯而聖人知其
有可¶畏之漸若夫居天地之正得陰陽之和者惟㤗而
已¶泰之為象三陽在内三陰在外君子旣得其位可以
<pb:KR4d0082_WYG_063-2b>
有為小人奠居於外安而無怨故聖人名之曰泰泰¶之
言安也言惟此可以久安也方泰之時若君子能¶保其
位外安小人使無失其所則天下之安未有艾¶也惟恐
君子得位因勢凌暴小人使之在外而不安¶則勢將必
至於反覆故泰之九三曰無平不陂無往¶不復竊惟聖
人之戒深切詳盡所以誨人者至矣獨¶未聞以小人在
外憂其不悦而引之於内以自遺患<md:KR4d0082_SBCK_013-2b>¶者也故臣前所上
劄子亦以謂小人雖決不可任以¶腹心至於牧守四方
<pb:KR4d0082_WYG_063-3a>
奔走庶務各隨所長無所偏廢¶寵祿恩賜彼此如一無
一可指如此而巳若遂引而¶寘之於内是猶畏盜賊之
欲得財而導之於寢室知¶虎豹之欲食肉而開之以坰
牧天下無此理也且君¶子小人勢同氷炭同處必爭一
爭之後小人必勝君¶子必敗何者小人貪利忍恥擊之
難去君子潔身重¶義知道之不行必先引退故古語曰
一薰一蕕十年¶尚猶有臭蓋謂此矣先帝以聰明聖智
之資疾頽靡¶之俗將以綱紀四方追跡三代今觀其設
<pb:KR4d0082_WYG_063-3b>
意本非漢<md:KR4d0082_SBCK_013-3a>¶唐之君所能髣髴也而一時臣佐不能將順
聖德造¶作諸法率皆民所不悅及二聖臨御因民所願
取而¶更之上下忻慰當此之際先朝用事之臣皆布列
於¶朝自知上逆天意下失民心徬徨踧踖若無所措朝¶
廷雖不加斥逐其勢亦自不能復留矣尚賴二聖慈¶仁
不加譴責而宥之於外蓋巳厚矣今者政令巳孚¶事勢
大定而議者惑於浮說乃欲招而納之與之共¶事欲以
此調停其黨臣謂此人若返豈肯徒然而巳¶哉必將戕
<pb:KR4d0082_WYG_063-4a>
害正人漸復舊事以快私忿人臣被禍蓋¶不足言臣所
惜者祖宗朝廷也蓋自熙寧以來小人<md:KR4d0082_SBCK_013-3b>¶執柄二十年矣
建立黨與布滿中外一旦失勢晞覬¶者多是以創造語
言動搖貴近脇之以禍誘之以利¶何所不至臣雖未聞
其言而槩可料矣聞者若又不¶加審察遽以為然豈不
過甚矣哉臣聞管仲治齊奪¶伯氏駢邑三百飯蔬食没
齒無怨言諸葛亮治蜀廢¶廖立李嚴為民徙之邊逺久
而不召及亮死二人皆¶垂泣思亮夫駢立嚴三人者皆
<pb:KR4d0082_WYG_063-4b>
齊蜀之貴臣也管葛¶之所以能戮其貴臣而使之無怨
者非有他也賞罸¶必公舉措必當國人皆知所與之非
私而所奪之非¶怨故雖仇讐莫不歸心耳今臣竊觀朝
廷用捨施設<md:KR4d0082_SBCK_013-4a>¶之間其不合人心者尚不為少彼旣中懐
不悦則其¶不服固宜今乃直欲招而納之以平其隙臣
未見其¶可也詩曰無競維人四方其訓之陛下誠以異
同反¶覆為憂惟當久任才性忠良識慮明審之士但得
四¶五人常在要地雖未及臯陶伊尹而不仁之人知自
<pb:KR4d0082_WYG_063-5a>
逺矣惟陛下斷自聖心不為流言所惑毋使小人一¶進
後有噬臍之悔則天下幸甚臣旣待罪執法若見¶用人
之失理無不言言之不從理不徒止如此則異¶同之迹
益復著明不若陛下早發英斷使彼此泯然無¶迹可見
之為善也奏入宣仁后命宰執於廉前讀之<md:KR4d0082_SBCK_013-4b>¶仍諭之曰
蘇轍疑吾君臣遂兼用邪正耶其言極中理¶諸公相從
和之自此參用邪正之説衰矣轍復奏曰¶聖人之德莫
如至誠至誠之功存於不息有能推至¶誠之心而加之
<pb:KR4d0082_WYG_063-5b>
以不息之久則天地可動金石可移¶况於斯人誰則不
服臣伏見太皇太后陛下皇帝陛¶下隨時弛張改革弊
事因民所惡屏去小人天下本¶無異心羣黨自作浮議
近者德音一發衆心渙然正¶直有依人知所嚮惟二聖
不移此意則天下誰敢不¶然衛多君子而亂不生漢用
汲黯而叛者寢茍存至¶誠不息之意自是太平可久之
功此實社稷之福天<md:KR4d0082_SBCK_013-5a>¶下之幸也然臣以謂昔所柄任其
徒實繁布列中外¶豈免窺伺若朝廷施設必當則此輩
<pb:KR4d0082_WYG_063-6a>
覬望自消昔田¶蚡為相所為貪鄙則竇嬰灌夫睥睨宮
禁諸葛亮治¶蜀行法廉平則廖立李嚴雖流徙邊逺終
身無怨此¶則保國寧人之要術自古聖賢之所共由者
也臣竊¶觀方今天下雖未大治而祖宗綱紀具在州郡
民物¶粗安若大臣正巳平心無生事要功之意因弊修
法¶為安民靖國之術則人心自定雖有異黨誰不歸心¶
向者異同反覆之心蓋亦不足慮矣但患朝廷舉事¶類
不審詳曩者黃河北流正得水性而水官穿鑿欲<md:KR4d0082_SBCK_013-5b>¶導之
<pb:KR4d0082_WYG_063-6b>
使東移下就高汩五行之理及陛下遣官按視¶知不可
為猶或固執不從經今累歲回河雖罷減水¶尚存遂使
河朔生靈財力俱困今者西夏靑唐外皆¶臣順朝廷招
來之厚惟恐失之而熙河將吏創築二¶堡以侵其膏腴
議納醇忠以奪其節鉞功未可覬爭¶巳先形朝廷雖知
其非終不明白處置若遂養成邊¶釁關陜豈復安居如
此二事則臣所謂宜正已平心¶無生事要功之意者也
昔嘉祐以前鄕差衙前民間¶常有破産之患熙寧以後
<pb:KR4d0082_WYG_063-7a>
出賣坊塲以雇衙前民間¶不復知有衙前之苦及元祐
之初務於復舊一例復<md:KR4d0082_SBCK_013-6a>¶差官收坊塲之錢民出衙前之
費四方驚顧衆議沸¶騰尋知不可旋又復雇雇法有所
未盡但當隨事修¶完而去年之秋復行差法雖存雇法
先許得差州縣¶官吏利在起動人戶以差為便差法一
行即時差足¶雇法雖在誰復肯行臣頃奉使契丹河北
官吏皆為¶臣言豈朝廷欲將賣坊塲錢别作支費耶不
然何故¶惜此錢而不用竭民力以供官此聲四馳為損
<pb:KR4d0082_WYG_063-7b>
非細¶又熙寧雇役之法三等人戶並出役錢上戶以家
産¶高强岀錢無藝下戶昔不充役亦遣出錢故此二等¶
人戶不免咨怨至於中等昔旣巳自差役今又出錢<md:KR4d0082_SBCK_013-6b>¶不
多雇法之行最為其便及元祐罷行雇法上下二¶等忻
躍可知惟是中等則反為害臣請且借畿内為¶比則其
餘可知矣畿縣中等之家例出役錢三貫若¶經十年為
錢三十貫而巳今差法旣行諸縣手力最¶為輕役農民
在官日使百錢最為輕費然一歲之中¶巳為三十六貫二
<pb:KR4d0082_WYG_063-8a>
年役滿為費七十餘貫罷役而歸¶寛鄕得閑三年狹鄕
不及一歲以此較之則差役五¶年之費倍於雇役十年
賦役所出多在中等如此安¶得民間不以今法為害而
熙寧為利乎然朝廷之法¶官戶等六色役錢只得支雇
役人不及三年處州役<md:KR4d0082_SBCK_013-7a>¶而不及縣役寛剩役錢只得通
融鄰路鄰州而不及¶鄰縣人戶願出錢雇人充役者只
得自雇而官不為¶雇如此之類條目不便者非一故天
下皆思雇役而¶厭差役今五年矣如此二事則臣所謂
<pb:KR4d0082_WYG_063-8b>
宜因弊修法¶為安民靖國之術者也臣以聞見淺狹不
能盡知當¶今得失然四事不去如臣等輩猶知其非而
况於心¶懐異同志在反覆幸國之失自以藉口者乎臣
恐如¶此四事彼已黙識於心多造謗議待時而發以搖
撼衆¶聽矣伏乞宣諭宰執事有失當改之勿疑法或未
完¶修之無倦茍民心旣得則異議自消陛下端拱以享<md:KR4d0082_SBCK_013-7b>¶承平大臣逡巡以安富貴海内䝉福上下所同豈不¶休
哉然大臣怙權恥過終莫肯改比轍為執政三省¶又奏
<pb:KR4d0082_WYG_063-9a>
除李淸臣為吏部尚書給事中范祖禹封還詔¶書進呈
不允祖禹執奏如初左正言姚勔亦言不當¶三省復除
蒲宗孟兵部尚書轍謂諸公且候邦直命¶下然後議此
如何皆不應及簾前微仲奏諸部久闕¶尚書見在人皆
資淺未可用又不可闕官須至用前¶執政上有黽俛從
之之意轍奏前日除李清臣給諫¶紛然爭之未定今又
用宗孟恐不便宣仁后曰奈闕¶官何轍曰尚書闕官巳
數年何嘗闕事今日用此二<md:KR4d0082_SBCK_013-8a>¶人正與去年用鄧温伯無
<pb:KR4d0082_WYG_063-9b>
異此三人者非有大惡但¶昔與王珪蔡確輩並進意思
與今日聖政不合見今¶尚書共闕四人若並用似此四
人使互進黨類氣勢¶一合非獨臣等耐何不得亦恐朝
廷難耐何矣且朝¶廷只貴安靜如此用人臺諫安得不
言臣恐自此鬧¶矣宣仁后曰信然不如且靜諸公遂巻
除目持下轍¶又奏臣去年初作中丞首論此事聖意似
以臣言為¶然今未及一年備位於此若遂不言實恐陛
下怪臣¶前後異同上曰然乃退六年春詔除尚書右丞
<pb:KR4d0082_WYG_063-10a>
轍上¶言臣幼與兄軾同受業先臣薄祐早孤凡臣之宦
學<md:KR4d0082_SBCK_013-8b>¶皆兄所成就今臣䝉恩與聞國政而兄適亦召還本¶
除吏部尚書復以臣故改翰林承旨臣之私意尤不¶遑
安况兄軾文學政事皆出臣上臣不敢逺慕古人¶舉不
避親只乞寢臣新命得與兄同備從官竭力圖¶報亦未
必無補也不聽時呂微仲與劉莘老為左右¶相微仲直
而闇莘老曲意事大事皆決於微仲惟¶進退士大夫莘
老陰竊其柄微仲不悟也轍居其間¶迹危甚莘老昔為
<pb:KR4d0082_WYG_063-10b>
中司臺中舊僚多為之用前後非¶意見攻宣仁后覺之
莘老旣以罪去微仲知轍無他¶有相安之意然其為人
則如故天下事卒不能大有<md:KR4d0082_SBCK_013-9a>¶所正至今愧之蓋是時所
爭議大者有二其一西邊¶事其二黃河事初夏人來賀
登極相繼求和且議地¶界朝廷許之本約地界已定然
後付以歲賜久之議¶不決明年人多保忠以兵襲涇原
殺掠弓箭手數千¶人而去朝廷隱忍不問即遣使往賜
策命夏人受禮¶倨慢以地界為詞不復入謝且再犯涇
<pb:KR4d0082_WYG_063-11a>
源四年乃復¶來賀坤成且議地界朝廷急於招納疆議
未定先以¶歲賜予之尋覺不便乃於疆事多方侵求不
守定約¶而熙河將佐范育种誼等又皆約侵築質孤勝
如二¶堡夏人隨即平盪育等又欲以兵納趙醇忠又擅
招<md:KR4d0082_SBCK_013-9b>¶蕃部十餘人朝廷却而不受西邊騷然轍力言其非¶
乞罷育誼更擇老將以守熙河宣仁后深以為是而¶大
臣主之轍面奏此輩皆大臣親舊不忍壊其資任¶雖其
同列亦不敢異議陛下獨不見黃河事乎當時¶德音宣
<pb:KR4d0082_WYG_063-11b>
諭至深至切然非大臣意至今不了人君與¶人臣事體
不同人臣雖明見是非而力所不加須至¶且止人主於
事不知則已知而不得行則事權去矣¶臣今此言蓋欲
陛下收攬威柄以正君臣之分而已¶若專聽其所為不
以漸制之及其太甚必加之罪只¶如韓維專恣太甚范
純仁阿私太甚皆不免逐去事<md:KR4d0082_SBCK_013-10a>¶至如此豈朝廷美事故
臣之意蓋欲保全大臣非欲¶害之也宣仁后極以為然
而不能用六年六月熙河¶奏夏人十萬騎壓通逺軍境
<pb:KR4d0082_WYG_063-12a>
上挑掘所爭崖巉殺人¶三日而退乞因其退軍未能復
出急移近裏堡寨於¶界上修築乘利而往不須復守誠
信諸公㑹議都堂¶轍謂微仲今欲議此事當先定議欲
用兵耶不用兵¶耶微仲曰如合用兵亦不得不用轍曰
凡欲用兵先¶論理之曲直我若不直則兵決不當用朝
廷頃與夏¶人商量地界欲用慶厯舊例以漢蕃見今住
坐處當¶中為界此理最為簡直夏人不從朝廷遂不固
執蓋<md:KR4d0082_SBCK_013-10b>¶朝廷臨事常患先易後難此所謂先易者也旣而
<pb:KR4d0082_WYG_063-12b>
許¶於非所賜城寨依綏州例以二十里為界十里為堡¶
舖十里為草地(非所賜城寨指謂延州塞門義合石/州吳堡蘭州諸城寨通逺軍定西城)¶要
約纔定朝廷又要於兩寨界首相望侵係蕃地一¶抹取
直夏人黽俛見從要約未定朝廷又要蕃界更¶留草地
十里通前三十里夏人亦又見許凡此所謂¶後難者也
今者又欲於定西城與隴諾堡相望一抹¶取直所侵蕃
地凡百數十里隴諾祖宗舊疆豈所謂¶非所賜城寨耶
此則不直致冦之大者也今雖欲不¶顧曲直一面用兵
<pb:KR4d0082_WYG_063-13a>
不知二聖謂何莘老曰持不用兵<md:KR4d0082_SBCK_013-11a>¶之說雖美然事有須
用兵者亦不可固執轍曰相公¶必欲用兵須道理十全
敵人橫來相加勢不得巳然¶後可耳今吾不直如此兵
起之後兵連禍結三五年¶不得休將奈何諸公乃許不
從熙河之計明日面奏¶之轍曰夏人引兵十萬直壓熙
河境上不於他處作¶過專於所爭處殺人掘崖巉此意
可見此非西人之¶非皆朝廷不直之故微仲曰朝廷指
揮亦不至大段¶不直轍曰熙河帥臣輒敢生事奏乞不
<pb:KR4d0082_WYG_063-13b>
守誠信乘夏¶人抽兵之際移築堡寨臣以為方今堡寨
雖或可築¶至秋深馬肥夏人能復引大兵來爭此否諸
人皆言<md:KR4d0082_SBCK_013-11b>¶今已不許之矣轍曰臣欲詰責帥臣耳若不加
詰責¶或再有陳乞諸人皆曰竢其再乞詰責未晚宣仁
后¶曰邊防忌生事早與約束諸人乃聽已而蘭州又以¶
逺探為名深入西界殺十餘人轍曰邊臣貪功生事¶不
足以示威徒足以敗壊疆議理須戒敕不聽旣又¶以防
䕶打草為名殺六七人生擒九人微仲知不便欲¶送還
<pb:KR4d0082_WYG_063-14a>
生口因奏其事轍曰邊臣貪冐小勝不顧大計¶極害事
今送還九人甚善可遂戒敕邊臣微仲不欲¶曰近日延
安將副李儀等深入陷没巳責降一行人¶足以為戒轍
曰李儀深入以敗事被責蘭州深入得<md:KR4d0082_SBCK_013-12a>¶功若不戒敕將
謂朝廷責其敗事而喜其得功也宣¶仁后曰然乃加戒
敕然七年夏人竟大入河東朝廷¶乃議絶歲賜禁和市
使沿邊諸路為淺攻計命熙河¶進築定逺城夏人不能
爭未幾復大入環慶復議使¶熙河進築汝遮中書侍郎
<pb:KR4d0082_WYG_063-14b>
范子功獨不可轍度其意¶昔延安帥臣趙卨范氏姻家
也方議地界以綏州二¶十里為例議出於卨熙河斥其
不可議乆不決而卨¶死故子功持之轍謂之曰綏州舊
例施於延安可耳¶熙河逺者或至七八十里其不從宜
矣方論國事親¶舊得失不宜置胸中也衆皆稱善而子
功悻然不服<md:KR4d0082_SBCK_013-12b>¶㑹西人乞和議遂不成未幾右相蘇子容
以事去位¶子功以同省得罪因遂其請實以汝遮故也
轍自為¶諫官論黃河東流之害及為執法最後論三事
<pb:KR4d0082_WYG_063-15a>
其一¶存東岸清豐口其二存西岸披灘水口其三除去
西¶岸激水鋸牙朝廷以付河北監司惟以鋸牙為不可¶
去轍於殿廬中與微仲論之微仲曰無鋸牙則水不¶東
水不東則北流必有患轍曰然北京百萬生靈歲¶有決
溺之憂何以救之且分水東入故道見今淤合¶者多矣
分水之利亦自不復能久若竢漲水巳過盡¶力修完北
流隄防使足勝漲水之暴然後徹去鋸牙<md:KR4d0082_SBCK_013-13a>¶免北京危急
此實利也莘老曰河北監司不如此言¶奈何轍曰公豈
<pb:KR4d0082_WYG_063-15b>
不知外官多所觀望耶微仲曰河事¶至大難以臆斷轍
曰彼此皆非目見當以公議參之¶耳及至上前二相皆
以分水為便轍具奏前語且曰¶必欲重慎候漲水過故
道増淤即併力修完北隄然¶後徹去鋸牙庶幾可也退
至都堂二相遽批聖語曰¶依都水監所定轍語堂吏適
所奏不然萃老失措微¶仲知不可乃曰明日别議卒改
批不得添展乃巳八¶年正月都水吳安持乞於北流作
軟堰定河流以免¶淤填時微仲在告轍奏曰先帝因河
<pb:KR4d0082_WYG_063-16a>
決大吳導之北<md:KR4d0082_SBCK_013-13b>¶流巳得水性惟隄防未完每歲不免決
溢此本黃河¶常事耳是時北京之南黃河西岸有闞村
樊村等三¶斗門遇河水泛溢即開此三門分水北行於
無人之¶地至北京北合入大河故北京生聚無大危急
自數¶年來大臣創議回河水官王孝先吳安持等即塞
此¶三門貼築西隄又作鋸牙馬頭約水向東直過北京¶
之上故北京連年告急然約水旣久東流遂多於往¶歲
蓋分流有利有害秋水泛漲分入兩流蹔時且免¶決溢
<pb:KR4d0082_WYG_063-16b>
此分水之利也河水重濁緩則生淤旣分為二¶不得不
緩故今日北流淤塞此分水之害也然將來<md:KR4d0082_SBCK_013-14a>¶漲水之後
河¶流<md:KR4d0082_SBCK_013-15a>¶東北蓋未可知臣等昨於都堂問吳¶安持安持亦
言去年河水自東今年安知河水不自¶北宣仁后笑曰
水官尚作此言况他人乎轍又奏曰¶臣今但欲徐觀夏
秋河勢所向水若東流則北流不¶塞自當淤斷水若北
流則北河如舊自可容納似此¶處置安多危少行之無
疑若行嶮徼倖萬一成功如¶水官之意臣不敢從也乞
<pb:KR4d0082_WYG_063-17a>
先令安持等結罪保明河流¶所向及軟堰旣成有無填
塞河道致將來之患然後¶遣使按行具可否利害后復
笑曰若令結罪必謂執政¶脇持之且水官猶不保河之
東北况使者蹔往乎姑<md:KR4d0082_SBCK_013-15b>¶别議之可也二月微仲乃朝轍
具以前語諭之微仲¶口雖不伏而意甚屈曰軟堰且令
具功料申上朝廷¶更行相度轍曰如此終非究竟必欲
且爾亦可八日¶轍方在式假三省得旨批曰依水監所
奏下手日具¶功料取旨轍以非商量本意以劄子論之
<pb:KR4d0082_WYG_063-17b>
微仲即日¶在告十二日轍入對奏曰自去年十一月後
來至今¶百日間耳水官凡四次妄造事端搖撼朝廷第
一次¶安持十一月出行河先期一面措置河事舊法馬
頭¶不得增損臣知安持意在添進馬頭即指揮除兩河¶
門外許一面措置安持姦意旣露第二次乞於東流<md:KR4d0082_SBCK_013-16a>¶外
添進五七掃緷臣知安持意欲因此多進掃緷約令北
流入東即令轉運司同監視不得過所乞緷數安持姦
意復露第三次即乞留河門百五十步臣知安持意在
<pb:KR4d0082_WYG_063-18a>
回河改進馬頭之名為留河門即不計安持計窮第四
次即乞作軟堰凡安持四次擘畫皆回河意耳臣昨巳
令中書工房問水監兩事其一勘㑹北流元祐二年河
門元闊幾里逐年開排直至去年只闊三百二十步有
何緣故其二勘㑹東流河門見闊幾步每年漲水東出
水面南北闊幾里南面有無隄岸北京順水隄不没者
幾尺將來北流若果淤斷漲水東行係合倂北流多少
分數有無包畜不定今兩問猶未答便即施行實太草
<pb:KR4d0082_WYG_063-18b>
草后嗟歎久之深以所言為然二十四日與微仲同進
呈微仲曰蘇轍所議河事今軟堰巳不可作無可施行
轍曰軟堰本自不可作然轍本論吳安持百日之間四
次妄造事端動搖朝聽若令依舊供職病根不去河朔
被害無巳微仲曰水官弄泥弄水别用好人不得所以
且用安持轍曰水官職事不輕奈何以小人主之易曰
開國承家小人勿用未聞小人有可用之地也此後是
非終不能決㑹宣仁晏駕九年正月安持奏乞塞梁村
<pb:KR4d0082_WYG_063-19a>
口縷張包口開清豐口以東雞爪河八日轍以祈糓¶宿
齋三省即令安持與北京留守司相度施行時微¶仲為
山陵使行有日矣轍見之待漏語及河事微仲¶直視曰
此大事不可不慎轍曰誠然公亦宜慎之時¶范堯夫為
右相舊不直東流轍告之曰當與微仲議¶定乃令西去
堯夫曰命巳下奈何轍曰事有理誰敢¶不從議於皇儀
門外再降指揮使都水與本路安撫¶提轉同議可即施
行有異議亟以聞堯夫自外來始¶意轍與微仲比至此
<pb:KR4d0082_WYG_063-19b>
大相信服旣而安撫許沖元乞¶候過漲水因河所向閉
所不行口堯夫奏乞令許將<md:KR4d0082_SBCK_013-16b>¶與吳安持同議一面施行
轍曰河勢難定恐須令諸¶司共議乃得其實上以為然
旣行上特宣喻曰河事¶不小可遣兩制以上二人按行相
度堯夫曰河役巳¶起方議遣官恐稽留役事上曰但使
議論得實雖遲¶一年何損乃遣中書舍人吕希純殿中侍
御史井亮¶采往視之二人歸極以北海為便方施行樞
密簽書¶劉仲馮援舊例乞與河議仲馮本文潞公吳沖
<pb:KR4d0082_WYG_063-20a>
&KR0056;門¶下士也其言紛然呂井之議遂格而轍亦以罪見
逐¶於是河流遂東凡七年而後北流復通微仲之在陵¶
下也堯夫奏乞除執政上即用李邦直為中書侍郎<md:KR4d0082_SBCK_013-17a>¶鄧
聖求為尚書右丞二人久在外不得志遂以元豐¶事激
怒上意邦直尤力舊法母后之家十年一奏門¶客時皇
太妃之兄朱伯材以門客奏徐州富人竇氏¶堯夫無以
裁之一日日中請轍於都堂與邦直議之¶轍曰上始親
政皇太妃閤中事當遍議之車服儀制¶巳付禮部矣皇
<pb:KR4d0082_WYG_063-20b>
太后月費尚書省巳奏乞依太皇太¶后矣皇太妃宜付
戶部議定至於奏薦亦當議有所¶予付吏部可也凡事
付有司必以法裁處朝廷又酌¶其可否而後行於體為
便明日奏之上曰月費竢内¶中批出奏薦皇太后家減
二年皇太妃十年議巳定<md:KR4d0082_SBCK_013-17b>¶邦直獨曰此可為後法今姑
予之可也上從之邦直¶之附㑹類如此㑹廷策進士邦
直撰策題即為邪說¶以扇惑羣聽轍論之曰伏見御試
策題厯詆近歲行¶事有欲復熙寧元豐故事之意臣備
<pb:KR4d0082_WYG_063-21a>
位執政不敢不¶言然臣竊料陛下本無此心其必有人
妄意陛下牽¶於父子之恩不復深究是非逺慮安危故
勸陛下復¶行此事此所謂小人之愛君取快於一時非
忠臣之¶愛君以安社稷為悦者也臣竊觀神宗皇帝以
天縱¶之才行大有為之志其所施設度越前古葢有百
世¶而不可改者也臣請為陛下指陳其畧先帝在位近<md:KR4d0082_SBCK_013-18a>¶二十年而終身不受尊號裁損宗室恩止袒免減朝¶廷
無窮之費出賣坊塲雇募衙前免民間破家之患¶罷黜
<pb:KR4d0082_WYG_063-21b>
諸科誦數之學訓練諸將慵墯之兵置寄祿之¶官復六
曹之舊嚴重祿之法禁交謁之私行淺攻之¶策以制西
戎收六色之錢以寛雜役凡如此類皆先¶帝之睿筭有
利無害而元祐以來上下奉行未嘗失¶墜者也至於其
他事有失當何世無之父作之於前¶子救之於後前後
相濟此則聖人之孝也漢武帝外¶事四夷内興宮室財
用匱竭於是修鹽鐡𣙜酤均輸¶之政民不堪命幾至大
亂昭帝委任霍光罷去煩苛<md:KR4d0082_SBCK_013-18b>¶漢室乃定光武顯宗以察
<pb:KR4d0082_WYG_063-22a>
為明以䜟決事天下恐懼¶人懐不安章帝即位深鑒其
失代之以寛愷弟之政¶後世稱焉及我本朝真宗皇帝
右文偃革號稱太平¶羣臣因其極盛為天書之説及章
獻明肅太后臨御¶攬大臣之議藏書梓宮以泯其迹仁
宗聽政亦絶口¶不言天下至今韙之英宗皇帝自藩邸
入繼大臣過¶計創濮廟之議朝廷為之洶洶者數年及
先帝嗣位¶或請復舉其事寢而不答遂以安静夫以漢
昭章之¶賢與吾仁宗神宗之聖豈其薄於孝敬而輕事
<pb:KR4d0082_WYG_063-22b>
變易¶也哉蓋有不可不以廟社為重故也是以子孫旣
獲<md:KR4d0082_SBCK_013-19a>¶孝敬之實而父祖不失聖明之稱此真明君之所務¶
不可與流俗議也臣不勝區區願陛下反覆臣言慎¶勿
輕事改易若輕變九年巳行之事擢任累歲不用¶之人
人懐私忿而以先帝為詞則大事去矣奏入不¶報再以
劄子面論之上不悦李鄧從而媒蘖之乃以¶本官出知
汝州居數月元豐諸人皆㑹於朝再謫知¶袁州未至降
授朝議大夫分司南京筠州居住居三¶年責授化州别
<pb:KR4d0082_WYG_063-23a>
駕雷州安置未朞年或言方南行兄¶弟相遇中途至雷
賃富民屋以居復移循州今上即¶位大臣猶不悦徙居
永州皇子生復徙岳州巳乃復<md:KR4d0082_SBCK_013-19b>¶舊官提舉鳳翔上清太
平宮有田在潁川乃即居焉¶居二年朝廷易相復降授
朝請大夫罷祠宮凡居筠¶雷循七年居許六年杜門復
理舊學於是詩春秋傳¶老子解古史四書皆成嘗撫巻
而歎自謂得聖賢之¶遺意繕書而藏之顧謂諸子今世
巳矣後有達者必¶有取焉耳家本眉山貧不能歸遂築
<pb:KR4d0082_WYG_063-23b>
室於許先君之¶𦵏在眉山之東昔嘗約祔於其庚雖逺
不忍負也以¶是累諸子矣予居潁川六年歲在丙戌秋
九月閲篋¶中舊書得平生所為惜其久而忘之也乃作
潁濱遺¶老傳凡萬餘言巳而自笑曰此世間得失耳何
足以<md:KR4d0082_SBCK_013-20a>¶語達人哉昔予年四十有二始居高安與一二衲
僧¶游聽其言知萬法皆空惟有此心不生不滅以此居¶
富貴處貧賤二十餘年而心未嘗動然猶未覩夫實¶相
也及讀楞嚴以六求一以一除六至於一六兼忘¶雖踐
<pb:KR4d0082_WYG_063-24a>
諸相皆無所礙乃油然而笑曰此豈實相也哉¶夫一猶
可忘而况遺老傳乎雖取而焚之可也¶
　
　
　
　
　
　
<pb:KR4d0082_WYG_063-24b>
　
　
　
　
　
　
　
　欒城後集巻十三<md:KR4d0082_SBCK_013-20b>¶<md:KR4d0082_SBCK_014-1a>¶
<pb:KR4d0082_WYG_064-1a>
欽定四¶庫全¶¶¶書
　<md:KR4d0082_SBCK_014-1a>¶欒城後集巻十四¶
　　　　　　　　　　　　　宋　蘇轍　撰
　冊文一首
　　大行太皇太后諡冊文(進冊¶文/劄子附)
維元祐某年歲次甲子某月甲子朔某日甲子孝孫¶嗣
皇帝臣某謹再拜稽首言曰臣聞聖人之興黙契天¶運
昔真宗仁宗之際章獻臨御歲周一紀實能協和¶神人
<pb:KR4d0082_WYG_064-1b>
以綏靖國家逮我聖考蚤厭萬國惟末小子未¶堪多難
則亦聖祖母躬受其艱始終九年臣民以寧¶社稷以固
欲報之德未獲其所惟周人以諱事神以¶諡易名明詔
聖德以示後嗣庶幾不忘世以為憲㳟¶惟大行太皇太
后實天生德作合皇祖無私如天溥<md:KR4d0082_SBCK_014-1b>¶愛如地内自宮省
之秘外薄華戎之廣丕冐德澤以¶生以成昔在景德北
戎弗若時則烈武參定大計師¶於澶淵克遂有功南北
㡳定垂九十年民獲養生送¶死功書鼎彜澤加於後及
<pb:KR4d0082_WYG_064-2a>
我仁祖將援宣孝以奠天¶位亦惟慈聖實以從母先識
潛德宜於室家施及朝¶廷元豐之末天地震裂疾方彌
留羣公&KR0056;士拱手相¶視罔知所措而大策中定與天為
謀肆時沖人實主¶神器帷幄旣施號令時敘稽於衆庶
庸一二老政無¶舊新以便民為先人無戚疏以守正為
用故士恥奇¶衺民知嚮方耕田而食遂㡳於今雨暘小
愆責躬菲<md:KR4d0082_SBCK_014-2a>¶食饑饉時告振廩輟漕憂世之心常若不及
人賴其賜¶神享其誠熏然和平無大烖害間修咸平之
<pb:KR4d0082_WYG_064-2b>
政大弛¶逋責中外所釋以千萬計飢寒者得以衣食流
散者得¶以安處歌舞之音流於四方遼人恃和時肆猾
姦一聞¶信義斂然知畏迄無一言之爭夏人恃逺更出
侵擾一¶被恩德屢畔仍屈卒為乞盟之計雖燕處於中
實大¶乂於萬邦究觀設施莫見其眹惟約心以公自二
王¶一主洎乎外家均遇以法無僥倖之求處躬以儉自
飮¶食服器至於宮室取足於用無華靡之飾雖履大位¶
以天下養而歲月之奉子弟之薦猶視長樂之故是以<md:KR4d0082_SBCK_014-2b>¶
<pb:KR4d0082_WYG_064-3a>
貴戚近習相視而愧元臣耋老聞風而歎不言而化¶成
不威而心服自三代漢唐一人而巳若夫先后舊儀¶具
在有司每自抑畏置而弗舉受冊之禮當在文德也¶而
退即於崇政明堂之賀當在集英也而儀止於東闈¶將
成宣光則原廟之設自處於治隆將損任子則族¶人之
恩下比於列辟凡輕於約身而重於違禮推之庶¶政蓋
有不可勝言者矣臣夙遭閔凶未習師保之訓¶提攜閔
閔若農之望歲誘之以詩書之樂滋之以勸¶講之良示
<pb:KR4d0082_WYG_064-3b>
之以聽納之寛導之以決斷之明久而弗¶忘遂以成性
方將率德以自廣致養以盡誠而命之<md:KR4d0082_SBCK_014-3a>¶弗知哀恫邦國
臨朝惘然未知攸濟易月之制旣弗¶敢違因山之期兹
復以告是用博訪於卿士受命於祖¶宗惟德之至不可
以名言而功之隆不可以數舉敢¶因古人一惠之義益
以累朝四謚之法庶以盡子孫¶之誠而慰海内之望謹
遣攝太尉右光祿大夫守尚¶書左僕射兼門下侍郎上
柱國汲郡開國公食邑六¶千三百戶食實封二千戶臣
<pb:KR4d0082_WYG_064-4a>
呂大防奉冊寶上尊諡¶曰宣仁聖烈太皇太后伏惟靈
德在天令名垂世光配¶廟祏賁于太史没而不亡永永
無極於乎哀哉謹言¶
　(附/)進諡冊文劄子
　<md:KR4d0082_SBCK_014-3b>¶臣奉敇差撰大行太皇太后諡冊文並書諡冊諡寶¶
　者臣學以病衰書無師法受命震恐久不成章然念¶
　頃自元祐之初召還諌省漸更侍從復預丞弼前後¶
　八載未嘗一日不在朝廷耳聞號令目覩風化躬侍
<pb:KR4d0082_WYG_064-4b>
　帷幄親承德音其於大行太皇太后聖德休功實稍¶
　究萬一况近者因稟呈諡法復面承聖訓稱道盛美¶
　多昔所未聞雖文詞鄙拙不足以稱陛下追崇聖母¶
　孝思罔極之懐而直紀事實畧無一詞稍涉虛美施¶
　之四方可以無愧其冊文謹先繕寫進呈謹進¶
　詔二首
　　改園陵為山陵手詔<md:KR4d0082_SBCK_014-4a>¶大行太皇太后受遺稱制保佑眇躬勤勞九年阜安¶四
<pb:KR4d0082_WYG_064-5a>
海大德未報奄棄東朝布宣末命中外悲怛永惟¶平日
謙㳟之至意每避先后臨御之常儀逮兹遺言¶止以園
陵為號旣非朕尊崇之本志又失臣下愛戴¶之誠心宜
詔有司易園陵為山陵餘㳟依遺誥¶
　　擬答西夏詔書¶
鴻惟祖宗兼覆中外眷爾西夏號為父子之邦依我¶至
仁世享爵秩之賜雖叛服非一而懐柔有常頃朕¶纘服
之初深示含容之意釋其往事加以新恩而冊¶命之使
<pb:KR4d0082_WYG_064-5b>
方還冦攘之兵巳發將吏憤怒卿士獻言請<md:KR4d0082_SBCK_014-4b>¶興問罪之
師以詰稱亂之故朕念爾在位未久勢不¶自由有臣弗
率衆則何咎遂命戢兵以竢尋亦款塞¶自歸仍念兵禍
以來諸族咸弊是用棄四寨山川之¶廣畀每歲賚予之
豐開懐不疑施德過厚方畫疆而¶㑹議忽掃境以乘虛
再犯誓言專求小利罔念自焚¶之禍屢出無名之師眷
彼遺民皆吾赤子姑敇邊吏¶止為保境之謀亦許兵間
勿拒悔禍之請今觀所奏¶良副本心接刃之殃非從我
<pb:KR4d0082_WYG_064-6a>
始來庭之順豈不爾容¶然尚託詞鄰邦失誠請之意多
求邊壤非款伏之宜¶蓋中國舊疆西蕃故地已有前詔
不係可還况復本<md:KR4d0082_SBCK_014-5a>¶國前後背誕之餘難執向來委曲聽
從之命應今來¶所奏乞除延州塞門寨本非所賜已指
揮鄜延經畧¶司依前後朝旨分畫及通逺軍定西城東
北界見有¶漢蕃兵民住坐去處巳指揮熙河經畧司依
前後朝¶旨與夏國商量分畫可差官前去熙州議定其
餘並¶依所乞仍候畫界了日依舊别進誓表然後常貢
<pb:KR4d0082_WYG_064-6b>
歲¶賜一切復初朕本推誠心坦無疑間雖經反覆猶示¶
寛恩尚恪守於信言庶永綏於蕃服¶
　策題二首
　　擬殿試策題(元祐中/¶准備)
皇帝若曰朕奉承祖宗丕緖上觀三王下覽漢唐考<md:KR4d0082_SBCK_014-5b>¶其
為治之實商周之際其政成於禮樂而以法令輔¶之至
於漢唐其法一出於政刑禮樂雖設而非其所¶以為治
矣是以三代之盛教化明於上習俗成於下¶後世有不
<pb:KR4d0082_WYG_064-7a>
能繼者然其治亂盛衰朕蓋有疑焉自三¶代聖賢之君
没而子孫陵替亦與漢唐無異豈禮樂¶刑政之効遂無
以大相過耶今自祖宗創業積之百¶餘年間律令明具
公卿奉法郡縣循理兵民安業大¶盜不作四夷馴服求
之前世未有治安若此其久也¶其所以度越三代而超
絶漢唐者祖宗何術而臻此哉¶雖然朕夙夜東朝祇服
明訓居安慮危若蹈泉谷永<md:KR4d0082_SBCK_014-6a>¶惟近歲之治雖㪚利施惠
以賙窮困而民日益貧雖¶勤身節用以阜財賦而官日
<pb:KR4d0082_WYG_064-7b>
益匱役民之力將以厚¶其財也而民或告病馭吏以寛
將以責其恥也而吏¶滋不肅河決而西導之使東費不
貲矣而功不就羌¶弱不振招之使來謀旣久矣而約不
定此六者皆今¶日之所當慮也子大夫明於古今其講
之詳矣恃祖¶宗磐石之固而忽今日之患則朕所不敢
因今日之¶安而推求祖宗致治之術則士之所當知也
其悉心¶以陳勿畏勿疑朕將親覽庶幾有補焉¶
朕惟天下之治須才以濟凡吾左右前後之臣皆儒<md:KR4d0082_SBCK_014-6b>¶者
<pb:KR4d0082_WYG_064-8a>
矣毎三歲一舉所取必累數百猶懼草野之中耆¶舊好
學之士有或遺焉而不用者是以親策於廷子¶大夫幼
而習之長而欲行之閱天下之義理多矣凡¶平昔之所
懐而欲效之於上者皆何事乎朕旣不敏¶不明惟取士
之道未得其要今太學之士動以千計¶四選之士員累
數萬而臨事須才或患不足引而進¶之則官冗於上抑
而排之則士壅於下將制厥中其¶道何由子大夫身處
其間而有不知其說者乎蓋唐¶虞稽古建官惟百夏商
<pb:KR4d0082_WYG_064-8b>
官倍亦克用乂今設官之衆¶數倍於古蓋尚有可并省
者矣古語有之省事不如<md:KR4d0082_SBCK_014-7a>¶省官信如斯言則士又何以
處之子大夫其推言本¶統以開釋朕意¶
　
　
　
　
　欒城後集巻十四<md:KR4d0082_SBCK_014-7b>¶<md:KR4d0082_SBCK_015-1a>¶
<pb:KR4d0082_WYG_065-1a>
欽定四庫全¶書
　<md:KR4d0082_SBCK_015-1a>¶欒城後集巻十五¶
　　　　　　　　　　　　　宋　蘇轍　撰
　詔一首
　　擬合祭天地手詔(元祐/中撰)¶
朕惟周禮王者親祀天地歲無不徧故郊丘有南北¶之
辨禮樂有同異之别降及漢唐事與古異禮文寖¶盛費
用增廣旣難躬行以徧饗遂於三歲而親祀事¶非周舊
<pb:KR4d0082_WYG_065-1b>
禮適時變故致齋之日躬見祖考圓丘之饗¶兼禮天地
蓋將因此盛典咸秩百神變禮之得實始¶於此故祖宗
以來常祀從周而親祀用唐神祇顧饗¶中外䝉福百有
餘年矣乃者元豐之中禮官建議將¶舉三代之故而革
近世之宜見上帝於南郊禮皇地<md:KR4d0082_SBCK_015-1b>¶於北壝二祀特舉議
與周合然而饗廟之制尚從變¶禮先帝法古從衆始命
親祠北郊如南郊儀仍具上¶公攝事之禮朕踐祚臨祭
於今八年旣巳再見昊天¶未嘗親奉神媼惟父天母地
<pb:KR4d0082_WYG_065-2a>
不可以獨疏故以人揆¶神凜焉而夕惕博謀多士參訂
輔臣或欲郊祀之歲¶先行方澤而大禮之舉倂在朞年
仲夏之時憂於暑¶雨或欲以夏至之祀施於孟冬而考
之前王初無此¶制併舉大事勢終難行或欲天地二祀
互用三歲而¶祀天廢地情旣未允以卑畧尊禮尤非順
國之大事¶朕何敢專是用存先帝之新儀昭示稽古之
訓循祖<md:KR4d0082_SBCK_015-2a>¶宗之故事一本沿情之實將來南郊合祭天地
並以¶百神從祀皆如熙寧十年以前舊制其元豐六年
<pb:KR4d0082_WYG_065-2b>
親¶祠北郊及上公攝事儀注並令太常寺檢尋元敕如¶
法收藏仍備錄前後文案送國史院及令三省條件¶合
用舊典令禮官詳定儀注聞奏¶
　劄子一首
　　論合祭天地劄子(時巳有旨¶施/行不復上)
臣伏見禮官等同議合祭天地之禮其間有以合祭¶為
非者輒考之禮義參之古今竊謂以合祭為非者¶皆按
禮而未窮義據古而未達今者也何以言之天¶子父事
<pb:KR4d0082_WYG_065-3a>
天母事地自生民以來未有事父而遺母事<md:KR4d0082_SBCK_015-2b>¶天而遺地
者也周人之法王者一歲親祀天者四親¶祀地者二當
其時禮文簡而儀衛少又未有肆赦推¶賞之煩蓋一歲
六祭而不為勞故雖天地别祭而不¶為闕也自漢以來
事與周異故武宣之間巳三歲然¶後一郊間歲然後一
祠后土矣雖禮文殘缺不可復¶詳然三輔故事有合祭
天地之語至平帝元始之初¶合祭之議始見光武因而
行之其後或疏或數或合¶或别皆無常制不足取法惟
<pb:KR4d0082_WYG_065-3b>
唐天寶初始定以三年¶冬至皇帝合祭天地於圓丘祀
前親饗太淸宮及太¶廟於是三年一郊而始祖祖廟天
地百神無不咸秩<md:KR4d0082_SBCK_015-3a>¶變禮之得實始於此本朝一祖五宗
監觀前世議定¶郊祀而以唐制為是因而行之逮今百
有餘年鬼神¶饗德四海䝉福則其効槩可見矣嘗竊原
祖宗之意¶蓋以謂三代舊典時異事異不可復行然而
先王遺¶法則不可廢是以著之通禮每歲使有司攝事
以示¶無忘古初而天子親祀則定從三年凡今三年一
<pb:KR4d0082_WYG_065-4a>
郊¶蓋巳非三代之舊則其合祭天地不用三代之故蓋¶
不當復議矣元豐三年議禮之臣不達此意枉以三¶代
每歲别祭之儀而非本朝三年合祭之禮其說初¶無他
義惟有殆非求神以類之意一句遂於四年有<md:KR4d0082_SBCK_015-3b>¶旨北郊
親祠並依南郊仍修上公攝事之儀六年南¶郊遂罷合
祭而北郊之祀迄今不舉其議始於黃履¶而成於張璪
先帝重違羣臣俛而從之耳伏惟皇帝¶陛下踐祚臨祭
於今八年旣巳再見昊天而未始一¶見皇地事天而遺
<pb:KR4d0082_WYG_065-4b>
地有事父而遺母之嫌推之人情¶神意不逺故中外有
識之士咸願復舉祖宗故事合¶祭天地從以百神以逆
無疆之休以解天下之惑願¶太皇太后皇帝陛下深惟
祖宗因時施宜之意毋徇¶諸儒執禮拘文之説斷自聖
意舉而行之則天下幸¶甚天下幸甚<md:KR4d0082_SBCK_015-4a>¶　敘三首
　　元祐㑹計錄敘(此本有六篇時與人/¶分撰後又不果用)
臣聞漢祖入關蕭何收秦圖籍周知四方盈虛強弱¶之
<pb:KR4d0082_WYG_065-5a>
實漢祖賴之以并天下丙吉為相匈奴嘗入雲中¶代郡
吉使東曹考案邊瑣條其兵食之有無與將吏¶之才否
逡廵進對指揮遂定由此觀之古之人所以¶運籌帷幄
之中制勝千里之外者圖籍之功也蓋事¶之在官必見
於書其始無不具者獨患多而易忘久¶而易滅數十歲
之後人亡而書散其不可考者多矣¶唐李吉甫始簿錄
元和國計并包巨細無所不具國¶朝三司使丁謂等因
之為景德皇祐治平熙寧四書<md:KR4d0082_SBCK_015-4b>¶網羅一時出内之計首
<pb:KR4d0082_WYG_065-5b>
尾八十餘年本末相授有司¶得以居今而知昔參酌同
異因時施宜此前人作書¶之本意也臣以不佞待罪地
官上承元豐之故業親¶覩二聖之新政時事之變易財
賦之登耗可得而言¶也謹按藝祖皇帝創業之始海内
分裂租賦之入不¶能半今世然而宗室尚鮮諸王不過
數人仕者寡少¶自朝廷郡縣皆不能備官士卒精練常
以少克衆用¶此三者故能奮於不足之中而綽然常若
有餘及其¶列國款附琛貢相屬於道府庫充塞創景福
<pb:KR4d0082_WYG_065-6a>
内庫以¶畜金幣為殄虜之策太宗因之克平太原真宗
繼之<md:KR4d0082_SBCK_015-5a>¶懐服契丹二患旣弭天下安樂日登富庶故咸平
景¶德之間號稱太平羣臣稱頌功德不知所以裁之者¶
於是請封泰山祀汾陰禮亳社屬車所至費以鉅萬¶而
上淸昭應集禧景靈之功相繼而起累世之積糜¶耗多
矣其後昭應之災臣下復以營繕為言大臣分¶爭章獻
感悟沛然遂與天下休息仁宗仁聖淸心省¶事以幸天
下然而民物蕃庶未復其舊而夏賊竊發¶邊久無備遂
<pb:KR4d0082_WYG_065-6b>
命益兵以應敵急征以養兵雖間出内¶藏之積以求紓
民而四方騷然民不安其居矣其後¶西戎旣平而已益
之兵遂不復汰加以宗子蕃衍充<md:KR4d0082_SBCK_015-5b>¶牣宮邸官吏冗積員
溢於位財之不贍為日久矣英¶宗嗣位慨然有救弊之
意羣臣竦觀幾見日新之政¶而大業未遂神考嗣世忿
流弊之委積閔財力之傷¶耗覽政之初為強兵富國之
計有司奉承違失本旨¶始為靑苗助役以病農民繼為
市易鹽鐡以困商賈¶利孔百出不專於三司於是經入
<pb:KR4d0082_WYG_065-7a>
竭於上民力絀於¶下繼以南征交趾西討拓跋用兵之
費一日千金雖¶内帑别藏時有以助之而國亦憊矣今
二聖臨御方¶㳟黙無為求民之疾苦而療之令之不便
無不釋去¶民亦少休矣而西夏不賓水旱繼作凡國之
用度大率<md:KR4d0082_SBCK_015-6a>¶多於前世當此之時而不思所以濟之豈不
殆哉臣¶厯觀前世持盈守成艱於創業之君蓋盈之必
溢而¶成之必毁物理之至有不可逃者盈成之間非有
德¶者不安非有法者不久昔秦隋之盛非無法也内建
<pb:KR4d0082_WYG_065-7b>
百官外列郡縣至於漢唐因而行之卒不能改然皆¶二
世而亡何者無德以為安也漢文帝㳟儉寡欲專¶務以
德化民民富而國治後世莫及然身没之後七¶國作難
幾於亂亡晉武帝削平吳蜀任賢使能容受¶直言有明
主之風然而亡不旋踵子弟内叛羌胡外¶亂遂以失國
此二帝者皆無法以為久也今二聖之<md:KR4d0082_SBCK_015-6b>¶治安而靜仁而
恕德積於世秦隋之憂臣無所措心¶矣然而空匱之極
法度不立雖無漢晉强臣敵國之¶患而數年之後國用
<pb:KR4d0082_WYG_065-8a>
曠竭臣恐未可安枕而臥也故¶臣願得終言之凡計㑹
之實取元豐之八年而其為¶别有五一曰收支二曰民
賦三曰課入四曰儲運五¶曰經費五者旣具然後著之
以見在列之以通表而¶天下之大計可以畫地而談也
若夫内藏右曹之積¶與天下封樁之實非昔三司所領
則不入㑹計將著¶之他書以備覽觀焉臣謹敘¶
　　收支敘<md:KR4d0082_SBCK_015-7a>¶古者三年耕必有一年之蓄以三十年之通制國用¶則
<pb:KR4d0082_WYG_065-8b>
九年之蓄可跂而待也今者一歲之入金以兩計¶者四
千三百而其出之不盡者二千七百銀以兩計¶者五萬
七千而其出之多者六萬錢以千計者四千¶八百四十
八萬(除末鹽錢/後得此數)而其出之多者一百八十¶二萬(并言未/破應在)
(及汎支給/賜得此數)紬絹以匹計者一百五十一¶萬而其出之多
者十七萬糓以石計者二千四百四¶十五萬而其出之
不盡者七十四萬草以束計者七¶百九十九萬而其出
之多者八百一十一萬然則一¶歲之入不足以供一歲
<pb:KR4d0082_WYG_065-9a>
之出矣故凡國之經費<md:KR4d0082_SBCK_015-7b>¶折長補短常患不足小有非常
之用有司輒求之朝¶廷待内藏末鹽而後足臣身典大
計以為是婾歲¶月可也數歲之後將有不勝其憂者矣
是以輒嘗推¶原其故方今禁中奉養有度金玉錦繡不
逾其舊宮¶室不修犬馬不玩有司循守法制謹視出入
之節未¶嘗有失也而其幣安在天下久安物盛而用廣
亦理¶之常也顧所以處之如何耳臣請厯舉其數宗室
之¶衆皇祐節度使三人今為九人矣兩使留後一人今
<pb:KR4d0082_WYG_065-9b>
為¶八人矣觀察使一人今為十五人矣防禦使四人今¶
為四十二人矣百官之富景德大夫三十九人(景德為/諸<md:KR4d0082_SBCK_015-8a>¶曹郎)
(中/)今為二百三十人矣朝奉郎以上一百六十五¶人(景/德)
(為員/外郎)今為六百九十五人矣承議郎一百二¶十七人(景/德)
(為博/士)今為三百六十九人矣奉議郎一百¶四十八人(景/德)
(為三/丞)今為四百三十一人矣諸司使二¶十七人今為二
百六十八人矣副使六十三人今為¶一千一百一十一
人矣供奉官一百九十三人今為一千三百¶二十二人
<pb:KR4d0082_WYG_065-10a>
矣侍禁三百一十六人今為二千一百一十¶七人矣三
省之吏六十人今為一百七十二人矣其餘可以¶類推
臣不能遍舉也昔者郎止前行卿有定員今之大夫¶朝
議皆無限法尚書侍郎厯改三曹而今之正議銀靑<md:KR4d0082_SBCK_015-8b>¶合
而為一官秩併增不知其義夫國之財賦非天不生¶非
地不養非民不長取之有法收之有時止於是矣而宗¶
室官吏之衆可以禮法節也祖宗之世士之始有常秩
者¶竢闕則補否則循資而巳不妄授也仁宗末年任子
<pb:KR4d0082_WYG_065-10b>
之¶法自宰相以下無不減損英宗之初三載考績增以¶
四歲神宗之始宗室袒免之外不復推恩袒免之内¶以
試出仕此四事者使今世欲為之將以為逆人心¶違舊
法不可言也而况於行之乎雖然祖宗行之不¶疑當世
亦莫之非何者事勢旣極不變則敗衆人之¶所共知也
今朝廷履至極之勢獨持之而不敢議臣<md:KR4d0082_SBCK_015-9a>¶實疑之誠自
今日而議之因其勢循其理微為之節¶文使見任者無
損而來者有限今雖未見其利要之¶十年之後事有間
<pb:KR4d0082_WYG_065-11a>
矣賈誼言諸侯之變以謂失今不¶治必為痼疾今臣亦
云茍能裁之天下之幸也¶
　　民賦敘¶
古之民政有不可復者三焉自祖宗以來論事者¶嘗以
為言而為政者嘗試其事矣然為之愈詳而民¶愈擾事
之愈力而功愈難其故何哉古者隱兵於農¶無事則耕
有事則戰安平之世無廩給之費征伐之¶際得勤力之
士此儒者之所歎息而言也然而熙寧<md:KR4d0082_SBCK_015-9b>¶之初為保甲之
<pb:KR4d0082_WYG_065-11b>
令民始嫁母贅子斷壊支體以求免¶丁及其旣成子弟
挾縣官之勢以邀其父兄擅弓劒¶之技以暴其鄕黨至
今河朔京東之盜皆保甲之餘¶也其後元豐之中為保
馬之法使民計産養馬畜馬¶者衆馬不可得民至持金
帛買馬於江淮小不中度¶輒斥不用郡縣歲時閱視可
否權在醫駔民不堪命¶民兵之害乃至於此此所謂不
可復者一也周官泉¶府之制凡民之貸者以國服為之
息貸而求息三代¶之政有不然者矣詩曰倬彼甫田歲
<pb:KR4d0082_WYG_065-12a>
取十千我取其¶陳食我農人自古有年而孟子亦云春
省耕而補不<md:KR4d0082_SBCK_015-10a>¶足秋省斂而助不給古蓋有是道矣而未
必有常數¶亦未必有常息也至於熙寧靑苗之法凡主
客戸得¶相保任而貸其息歲取十二出入之際吏緣為
姦請¶納之勞民費自倍凡自官而及私者率取二而得
一¶自私而入公者率輸十而得五錢積於上布帛米粟¶
賤不可售歲暮寒苦吏卒在門民號無告二十年之¶間
民無貧富家産盡耗此所謂不可復者二也古者¶治民
<pb:KR4d0082_WYG_065-12b>
必周知其夫家田畝六畜器械之數未有不知¶其數而
能制其貧富者也未有不能制其貧富而能¶得其心者
也故三代之君開井田畫溝洫謹步畝嚴<md:KR4d0082_SBCK_015-10b>¶版圖因口之
衆寡以授田因田之厚薄以制賦經界¶旣定仁政自成
下及隋唐風流巳逺然其授民田有¶口分永業皆取之
於官其斂民財有租庸調皆計之¶於口其後世亂法壊
變為兩税戸無主客以見居為¶簿人無丁中以貧富為
差田之在民其漸由此貿易¶之際不可復知貧者急於
<pb:KR4d0082_WYG_065-13a>
售田則田多而税少富者¶利於避役則税少而田多僥
倖一興稅役皆弊故丁¶謂之記景德田况之記皇祐皆
以均稅為言矣然嘉¶祐中薛向孫琳始議方田量步畮
審肥瘠以定賦稅¶之入熙寧中呂惠卿復建手實抉私
隱崇告訐以實<md:KR4d0082_SBCK_015-11a>¶貧富之等元豐中李琮追究逃絶均虛
數虐編戶以¶補失陷之稅此三者皆為國斂怨所得不
補所失事¶不旋踵而罷此所謂不可復者三也故臣愚
以謂為¶國者當務實而巳不求其名誠使臣盡力耕田
<pb:KR4d0082_WYG_065-13b>
賦輸¶以養兵終身無復征戍之勞而朝廷招募勇力强¶
狡之民教之戰陣以衛良民二者各得其利亦何所¶不
可哉富民之家取有餘以貸不足雖有倍稱之息¶而子
本之債官不為理償進之日布縷菽粟雞豚狗¶彘百物
皆售州縣晏然處曲直之斷而民自相養蓋¶亦足矣至
於田賦厚薄多寡之異雖小有不齊而安<md:KR4d0082_SBCK_015-11b>¶靜不撓民樂
其業賦以時入所失無幾因其交易而¶質其欺隱繩之
以法亦足以禁其太甚昔宇文融括¶諸道客戶州縣觀
<pb:KR4d0082_WYG_065-14a>
望虛張其數以實戶為客雖得戶¶八十餘萬歲得錢數
百萬而百姓困弊實召天寶之¶亂均稅之害何以異此
凡此三者皆儒者平昔之所¶稱頌以為先王之遺法用
之足以致太平者也然數¶十年以來屢試而屢敗足以
為後世好名者之戒矣¶惟嘉祐以前百役在民衙前大
者主倉庫躬饋運小¶者治燕饗職迎送破家之禍易於
反掌至於州縣役¶人皆貪官暴吏之所誅求仰以為生
者先帝深究<md:KR4d0082_SBCK_015-12a>¶其病鬻坊塲以募衙前均役錢以雇諸役
<pb:KR4d0082_WYG_065-14b>
使民得闔¶門治生而吏不敢苛問有司奉行不得其當
坊塲求¶數倍之價役錢取寛剩之積而民始困躓不堪
其生¶矣今二聖鑒觀前事知其得失之實旣盡去保甲
靑¶苗均税至於役法舉差雇之中惟便民者取之郡縣¶
奉承雖未即能盡而天下之民知天子之愛我矣故¶臣
於民賦之篇備論其得失俾後有考焉¶
　
　欒城後集巻十五<md:KR4d0082_SBCK_015-12b>¶<md:KR4d0082_SBCK_016-1a>¶
<pb:KR4d0082_WYG_066-1a>
欽定四庫全¶¶¶書¶
　<md:KR4d0082_SBCK_016-1a>¶欒城後集巻十六¶
　　　　　　　　　　　　　宋　蘇轍　撰
　劄子十五首
　　兄除翰林承旨乞外任劄四首¶
臣伏見兄軾近除翰林學士承旨兼侍讀以臣備位¶執
政不敢復居要職比雖受命仍奏乞候過坤成上¶壽再
乞外任伏念臣頃䝉誤恩擢居丞轄才微德薄¶常有負
<pb:KR4d0082_WYG_066-1b>
乘致冦之憂但以遭逢聖明恩德深厚未知¶所報不敢
求去今者乃以忝冐之故復致兄軾逡廵¶退避不敢安
職於臣私情莫遑寧處况復兄軾才高¶行備過臣逺甚
不惟衆所共知抑亦聖鑒所亮兼臣¶自䝉擢用今將半
年雖日夜勉勵終無所補若使兄<md:KR4d0082_SBCK_016-1b>¶軾得安處侍從論思
講讀正其所長未必無補於聖¶德也故臣以謂陛下只
可使弟避兄不可使兄避弟¶只可使不肖避賢不可使
賢避不肖區區愚懇竭盡¶於此伏乞聖慈察臣深心除
<pb:KR4d0082_WYG_066-2a>
臣一郡上以全朝廷之¶公道下以伸兄弟之私義臣不
勝至願冐昧自陳取¶進止¶
　貼黃臣自聞兄軾相次到闕即欲上章避¶位意謂恐
　涉援引兄軾之嫌今者竊觀朝¶廷擢用兄軾首冠禁
　林經筵眷遇之意可¶謂至重榮名厚祿亦云極矣雖
　愚無知豈<md:KR4d0082_SBCK_016-2a>¶復更有僥倖無厭之望臣以此不敢復避¶
　小嫌令兄軾不安其職伏乞聖慈體察早¶賜施行¶
　　第二
<pb:KR4d0082_WYG_066-2b>
臣竊以君臣之間譬如父子中有所懐不當不盡臣¶近
以兄軾為臣備位省轄不敢安職援引故事力求¶補外
臣内緣長少之義外量賢愚之分冐瀆聖聰欲¶求一郡
以厭公義今月十二日面被德音以臣與軾¶旣非同官
不須回避臣退而思念聖恩隆厚不以兄¶弟並處要劇
為嫌畧去形迹責之實効臣等雖復捐<md:KR4d0082_SBCK_016-2b>¶軀何以為報然
而兄弟孤逺愚拙寡援前後進用皆¶出聖造臣旣預聞
國政兄復首冠侍從一家寵榮朝¶臣未見其比若不知
<pb:KR4d0082_WYG_066-3a>
退避下則羣言可畏上則陰譴¶可虞旣兄弟未可並退
而臣自知才氣學術皆不如¶兄是以自求引去意欲使
軾稍安於位竭力圖報庶¶幾有補於國而無害於家耳
區區之誠非復矯飾伏¶乞指揮檢㑹前奏早賜施行取
進止¶
　　第三¶
臣沗備執政無補萬一而兄軾自外召還以臣故不¶敢
安處要近力求補外臣比以長少之宜能否之分<md:KR4d0082_SBCK_016-3a>¶再厯
<pb:KR4d0082_WYG_066-3b>
肝膽乞守郡自効以安私義皆面䝉聖訓不允¶所請雖
再三干冐巳不容誅而區區寸誠終不可巳¶特以坤成
在近臣子皆得上千萬歲壽况臣遭逢恩¶寵倍常是以
未敢復有所請欲俟過聖節卽伸前懇¶伏乞聖慈特賜
鑒察取進止¶
　　第四¶
臣伏以臣兄軾近自杭州召還為翰林學士承旨兼侍¶
讀軾以臣備位政府避嫌請外臣亦再上章自陳以謂
<pb:KR4d0082_WYG_066-4a>
朝廷若以長幼論之則當使弟避兄若以才否論之¶則
當使臣避軾事理至順意必見從而志淺言輕不<md:KR4d0082_SBCK_016-3b>¶䝉聽
察兄軾近已䝉恩除知潁州雖聖恩深厚曲遂¶其請而
緣臣沗冐致之外徙不惟私意有所未順質¶之公議尤
曰非宜况臣供職以來於今半年雖勉強¶自將而毫髮
無補久妨賢路心自不遑欲乞聖慈諒¶臣誠心非有矯
飾特除臣一郡以安愚衷干冐宸嚴¶不勝戰汗隕越之
至取進止
<pb:KR4d0082_WYG_066-4b>
　　舉王鞏乞外任劄子五首¶
臣伏見御史中丞鄭雍殿中侍御史楊畏言臣前任¶中
憲日舉王鞏不當臣伏自念臣昔薦鞏本緣方今¶人物
衰少惜其才有可採謂宜洗濯瑕疵稍加錄用<md:KR4d0082_SBCK_016-4a>¶朝廷因
此過聽除鞏大藩臣雖無欺君之言終有輕¶舉之罪人
言不巳情實難安伏乞聖慈速正典刑以¶弭羣議取進
止¶
　　第二
<pb:KR4d0082_WYG_066-5a>
臣昨以鄭雍楊畏言臣薦王鞏不當奏乞速正典刑¶以
弭羣議尋復見諫官虞策與臺官安鼎亦論此事¶内虞
策所言與鄭雍楊畏不甚相逺惟有安鼎謂臣¶欺罔詐
謬機械深巧不速譴責恐臣挾朋誕謾日滋¶日橫信如
鼎言則臣死有餘責有何面目尚在朝廷¶今臣旣以舉
官不當乞行朝典不敢復與鼎辨别曲<md:KR4d0082_SBCK_016-4b>¶直然鼎頃與趙
君錫賈易等同搆飛語誣罔臣兄軾¶以惡逆之罪嘗與
君錫等同上殿奏對上賴聖鑒照¶察知其挾情虛妄君
<pb:KR4d0082_WYG_066-5b>
錫與易卽時降黜惟鼎今在言¶路是以盡力攻臣無所
不至朝廷若不逐臣鼎必不¶肯巳伏乞聖慈憫臣孤立
無援早賜責降使鼎私意¶得伸不復煩瀆聖聽則臣死
生幸甚臣謹巳家居待¶罪伏乞早賜施行取進止¶
　貼黃臣本欲候二十二日奏事面陳家居¶待罪之意
　但以鼎攻臣甚急若不早自引¶避恐再以惡言見及
　伏乞聖慈體察<md:KR4d0082_SBCK_016-5a>¶　　第三
<pb:KR4d0082_WYG_066-6a>
臣適䝉恩押赴起居奏事尋面奏以臺諌有言理宜¶回
避乞除外任以安危迹䝉德音宣諭臺諌所言止¶是舉
官不當一事令臣且為朝廷安心供職臣仰服¶聖恩察
臣無他過惡便合祇稟訓詞不當再有陳請¶然臣備位
執政而舉非其人國有成法在臣則當奉¶法以率衆於
朝廷則不宜曲法以私臣况臣比年以¶來再任言責每
有論奏不敢觀望以此仇怨滿前孤¶立寡援每一念此
不寒而慄雖無人言自當引去今¶羣言未巳其鋒可畏
<pb:KR4d0082_WYG_066-6b>
若不䝉聖恩諒臣此心許臣補<md:KR4d0082_SBCK_016-5b>¶外實恐橫被攻擊立見
顛隮臣巳不敢復入東府見¶在天壽院聽候指揮伏乞
聖慈愍臣窮迫早賜施行¶臣無任祈天竢命激切屏營
之至取進止¶
　　第四¶
臣今日伏䝉聖恩特降中使賜臣不允陳乞外任詔¶書
一道仍傳宣聖旨令臣早赴省供職者孤危之迹¶以外
為安保全之恩留而不遣仰荷眷奬惟知感泣¶然念臣
<pb:KR4d0082_WYG_066-7a>
兩任臺諌因緣言事仇怨甚多今輕舉之罪¶雖䝉寛貸
終恐難以自安伏乞聖慈察臣危懇檢㑹¶前奏早賜開
許再三干瀆天聽無任惶懼戰慄之至<md:KR4d0082_SBCK_016-6a>¶取進止¶
　　第五¶
臣今月二十五日伏䝉聖恩特降中使賜臣詔書仍¶傳
聖旨令臣赴省供職臣以愚直寡助朝多仇怨尋具劄¶
子復申前請臣之愚意非止欲求安身蓋將稍息煩¶言
免致上瀆天聽俯伏竢命今巳三日未聞報可憂¶懼實
<pb:KR4d0082_WYG_066-7b>
深尚兾聖慈察其孤慄畏人之心恕其再三冐¶瀆之罪
檢㑹累奏早賜施行則臣死生幸甚取進止¶
　　乞賜張宣徽謚劄子¶
臣伏見故宣徽南院使太子太保贈司空張方平始<md:KR4d0082_SBCK_016-6b>¶以
博學高文名冠多士終以中立不倚望重累朝練¶達政
體言不虛發遭遇聖明眷禮隆異每用其言輒效¶見當
世其所不用皆有驗於後當熙寧變法之際與¶大臣議
論不合引就外補年方七十懇請致仕杜門¶不出十有
<pb:KR4d0082_WYG_066-8a>
餘年觀其始終動合典禮有古人大節然¶性本渾樸不
近名譽臨終戒其子孫不許請謚立碑¶士大夫聞之莫
不嘆息臣昔少年識方平於成都一¶見以忠義相勉其
後兩從奏辟分兼師友竊以謂約¶身殺禮雖人臣執謙
之美而誄行易名本人君追逺¶之義况自方平之亡臣
親聞德音許其忠直竊見故<md:KR4d0082_SBCK_016-7a>¶事臣寮之家有不乞謚者
皆因奏請特詔禮官定議¶以示褒勸伏乞聖慈以臣此
奏降付太常寺於其家¶取索行狀依例施行取進止
<pb:KR4d0082_WYG_066-8b>
　貼黃本朝翰林侍讀學士兵部侍郎兼¶秘書監贈太
　子太師楊徽之翰林學士承旨¶工部尚書宋祁此二
　人身亡皆不請謚其後¶參知政事宋綬為徽之請謚
　曰文莊翰林學¶士承旨張方平為祁請謚曰景文伏
　乞付有¶司檢㑹施行¶
　　立皇后制書劄子<md:KR4d0082_SBCK_016-7b>¶臣昨日躬聽制書伏承太皇太后陛下(上皇帝云皇帝/陛下奉承慈¶訓)
公選賢淑下逮側微明建中宮以助内治羣臣在¶位無
<pb:KR4d0082_WYG_066-9a>
不忻歡臣每因進見備聞德音知采擇之艱前¶後經涉
二歲所訪何止百家逮兹成命聖心勤止臣¶今日偶以
在告不獲隨衆面致懇誠不勝區區激切¶惶恐之至¶
　　論黃河軟堰劄子(申三省/¶狀附)
臣今月八日以式假不預進呈公事竊見三省同奉¶聖
旨北流軟堰依都水監所奏候下手日先將檢計¶到功
料奏取指揮竊緣臣從來都堂聚議常以謂軟<md:KR4d0082_SBCK_016-8a>¶堰不可
施於北流利害甚明蓋東流本人力所開濶¶止百餘步
<pb:KR4d0082_WYG_066-9b>
冬月河流斷絶故軟堰可為今北流旣是¶大河正溜北
之東流何止數倍見今河水行流不絶¶軟堰何由能立
蓋水官之意欲以軟堰為名實作硬¶堰陰為回河之計
耳朝廷旣巳覺其軟堰之請¶不宜復從昨巳於正月二
十八日面奏大畧以謂昔¶先帝因河決導之北流巳得
水性惟隄防未立每歲¶不免決溢之患小小決溢是黃
河常事本不為大¶害而數年前朝廷議欲回河王孝先
吳安持等因此¶橫生河事昔北京以南黃河西岸有闞
<pb:KR4d0082_WYG_066-10a>
村等三河門<md:KR4d0082_SBCK_016-8b>¶遇河水決溢卽開此三門放水西行空地
至北京之¶北却合入大河故北京生聚無大危急只自
建議回¶河先塞此三門又於西隄作鋸牙馬頭約水東
流直¶過北京之上故北京連年告急緣此水勢卧東故
去¶年東流遂多於昔由此言之分流之説非徒無利實¶
亦有害也何者每年秋水泛漲分入兩流一時之間¶稍
免決溢此分水之利也河水重濁緩卽生淤旣分¶為二
不得不緩故今日北流巳見淤塞此分水之害¶也然將
<pb:KR4d0082_WYG_066-10b>
來漲水之後河流東北蓋未可知臣等昨問¶吳安持安
持亦言去年河水自東安知今年河水不<md:KR4d0082_SBCK_016-9a>¶自北太皇太
后宣諭曰水官尚如此言餘人更安敢¶保臣又奏曰昨
來安持等因河流稍東乞於東流添¶掃五七緷稱此機
㑹不可少緩臣等恐安持意欲因¶此指揮多添掃緷壅
遏北流不為穩便卽乞指揮所¶增掃不得過元乞數然
時方河冰掃緷皆不到地所¶稱機㑹悉是妄言安持等
旣未得如意卽又奏乞北¶流河門只留一百五十步蓋
<pb:KR4d0082_WYG_066-11a>
北流河門本闊三百餘¶步今若塞其大半河流旣未可
保其不北若使所塞¶堅壯不可動搖則漲水咽怒必為
上流之患京師以¶來皆未免憂也若所塞浮虛漲水一
至隨流蕩去人<md:KR4d0082_SBCK_016-9b>¶工物料無慮數百萬頃刻而盡民之膏
血深可痛惜¶然臣愚意亦非敢便謂河水必北而不東
也但欲候¶今年夏秋漲水之來徐觀河勢所向水若全
東則北¶流不塞自當淤斷水若復北則北河如舊自可
容納¶朝廷作事務在萬全若行險徼倖萬一成功此則
<pb:KR4d0082_WYG_066-11b>
水¶官之意臣不敢從也安持等旣見前計不行則又要¶
橫截北流以為軟堰見今北流稍緩安持等巳恐因¶此
生淤故立此堰然却因作堰欲盡留使臣人工物¶料積
漸增卑撩淺卽是用河上諸掃人力般土填河¶數月之
後積土成山不知與見今河淤孰為多少名<md:KR4d0082_SBCK_016-10a>¶欲分水實
是回河決不可許臣欲乞先令安持等結¶罪保明河流
所向及土堰若成有無填塞河道致將¶來之患然後遣
使按行具可否利害太皇太后曰水¶官猶不能保河之
<pb:KR4d0082_WYG_066-12a>
東北時暫遣使又安能知且可重¶别商量臣奏曰臣迫
於異同之論故乞遣官若出自¶聖斷只朝廷商量亦無
不可太皇太后又曰縱令水¶官結罪待其敗事然後施
行於事何補臣奏曰誠如¶聖旨昔修六塔河先責李仲
昌狀其功不成隨即責¶降此是富弼等當時謬政不足
復用今來聖旨極為¶允當臣退復思之嘗聞頃歲北流
河門闊十餘里水<md:KR4d0082_SBCK_016-10b>¶面闊七八里今來河門止闊三百餘
步蓋水官數年¶以來堙塞大河一至於此使洪流不安
<pb:KR4d0082_WYG_066-12b>
誰任其咎又¶東流河門止闊百餘步每年漲水東行巳
有滿溢之¶懼今復欲併入北流理難包畜遂指揮中書
工房令¶作畫一問都水監至今未有回報朝廷欲作軟
堰當¶候問得此二事委無妨礙有實及臣等看詳實有
利¶無害乃可施行若不待報遽降依奏指揮必恐有悞¶
國事雖云先具功料奏取指揮然巳令依奏下手則¶是
邪説巳行必致驚動衆聽且貽後患伏乞聖慈特¶賜詳
察降臣此議副三省所有八日指揮乞未行下俟<md:KR4d0082_SBCK_016-11a>¶臣叅
<pb:KR4d0082_WYG_066-13a>
假商量取旨河事至重措置不當一方生靈被¶害非細
臣時暫在告心有所見不敢黙巳干冐天威¶甘俟誅譴
取進止¶
　工房畫¶一
　一勘㑹北流元祐二年河門元闊幾里水面闊幾¶里
　　逐年開排直至去年只闊三百二十步有¶何緣故¶
　一勘㑹東流河門見今闊幾步每年漲水東出水¶面
　　南北闊幾里南面有無隄岸北京順水隄¶不没者
<pb:KR4d0082_WYG_066-13b>
　　幾尺今來北流若果淤斷將來漲水<md:KR4d0082_SBCK_016-11b>¶東行係併合
　　北流多少分數有無包畜不¶盡¶
　貼黃看詳軟堰之議吳安持等本只是奏乞¶令外丞
　司相度北流水勢如更有減落卽令¶用軟堰權閉元
　未敢便乞下手今朝廷指揮¶更不相度便令下手卽
　依奏之言深為未當¶兼將來敗事安持等得以歸過
　朝廷尤為不¶便臣添預執政只合每事反覆商量不
　當獨¶入文字只為此命一行臣自度參假之後必¶不
<pb:KR4d0082_WYG_066-14a>
　敢不爭若大臣爭巳行之命顯異同之迹非所以示<md:KR4d0082_SBCK_016-12a>¶　天下故須至密入此疏仍巳一面密申三省¶乞未施
　行¶
　(附/)論軟堰申三省狀¶
　右轍今月八日以式假不預進呈公事竊見中書省¶
　錄黃北流軟堰事三省同奉聖旨依都水監北外都¶
　水丞司所奏候下手日先將檢計到功料奏取指揮¶
　竊緣轍從來於都堂商量以謂軟堰不可施於北流
<pb:KR4d0082_WYG_066-14b>
　利害甚明兼曾於正月二十八日面奏䝉聖旨令别¶
　具商議聞奏今來八日指揮愚意實未以為然况轍¶
　時暫在告心知不便難以緘黙巳别具論奏謹具申<md:KR4d0082_SBCK_016-12b>¶　三省所有八日指揮乞未行下工部俟參假日更别¶
　商量取旨謹狀¶
　　論御試策題劄子二首¶
臣伏見御試策題厯詆近歲行事有欲復熙寧元豐¶故
事之意臣備位執政不敢不言然臣竊料陛下本¶無此
<pb:KR4d0082_WYG_066-15a>
心其必有人妄意陛下牽於父子之恩不復深¶究是非
逺慮安危故勸陛下復行此事此所謂小人¶之愛君取
快於一時非忠臣之愛君以安社稷為悦¶者也臣竊觀
神宗皇帝以天縱之才行大有為之志¶其所設施度越
前古蓋有百世而不可變者矣臣請<md:KR4d0082_SBCK_016-13a>¶為陛下指陳其畧
先帝在位近二十年而終身不受¶尊號裁損宗室恩止
袒免減朝廷無窮之費出賣坊¶塲雇募衙前免民間破
家之患罷黜諸科誦數之學¶訓練諸將慵惰之兵置寄
<pb:KR4d0082_WYG_066-15b>
祿之官復六曹之舊嚴重¶祿之法禁交謁之私行淺攻
之策以折西戎之狂收¶六色之錢以寛雜役之困其微
至於設扺當賣熟藥¶凡如此類皆先帝之聖謨睿筭有
利無害而元祐以¶來上下奉行未嘗失墜者也至如其
他事有失當何¶世無之父作之於前而子救之於後前
後相濟此則¶聖人之孝也昔漢武帝外事四夷内興宮
室財賦匱<md:KR4d0082_SBCK_016-13b>¶竭於是修鹽鐡𣙜酤平凖均輸之政民不堪
命幾至¶大亂昭帝委任霍光罷去煩苛漢室乃定光武
<pb:KR4d0082_WYG_066-16a>
顯宗¶以察為明以䜟決事上下恐懼人懐不安章帝卽
位¶深鑒其失代之以寛豈弟之政後世稱焉及我本朝¶
真宗皇帝右文偃革號稱太平而羣臣因其極盛為¶天
書之説章獻明肅太后臨御攬大臣之議藏書梓¶宮以
泯其迹及仁宗聽政亦絶口不言天下至今韙¶之英宗
皇帝自藩邸入繼大臣過計創濮廟之議朝¶廷為之洶
洶者數年及先帝嗣位或請復舉其事寢¶而不答遂以
安靖夫以漢昭章之賢與吾仁宗神宗<md:KR4d0082_SBCK_016-14a>¶之聖豈其薄於
<pb:KR4d0082_WYG_066-16b>
孝敬而輕事變易也哉蓋事有不可¶不以廟社為重故
也是以子孫旣獲孝敬之實而父¶祖不失聖明之稱此
真明君之所務不可與流俗議¶也臣不勝區區願陛下
反覆臣言慎勿輕事改易若¶輕變九年巳行之事擢任
累歲不用之人人懐私忿¶而以先帝為詞則大事去矣
臣不勝憂國之心冐犯¶天威甘俟譴責取進止¶
　　第二¶
臣近以御試策題有欲復熙寧元豐故事之意尋具¶劄
<pb:KR4d0082_WYG_066-17a>
子論先帝所行善政見今遵行者自巳非一其間<md:KR4d0082_SBCK_016-14b>¶事有
過差元祐以來隨宜修改以安天下者正是子¶孫孝敬
之義未審陛下以臣言為然否臣竊觀自¶陛下親政於
今巳是半年臣等日侍淸光若聖意誠¶謂先帝舊政有
不合改更自當宣喻臣等令商議措¶置今自宰臣以下
未嘗畧聞此言而忽因策問進士¶宣露密旨中外聞者
莫不驚怪譬如家人父兄欲有¶所為子弟有不預知而
亟與行路謀之可乎臣聞兩¶喜必有溢美之言兩怒必
<pb:KR4d0082_WYG_066-17b>
有溢惡之言喜怒不忘於¶心而以議天下之政必有過
甚而不平者朝廷雖有¶今昔之異其實一家欲有所為
當愛惜事體豈可如<md:KR4d0082_SBCK_016-15a>¶仇讐之相反惟患不速也哉頃者
元祐之初初議改更¶亦未免此病故役法一事隨改隨
復數年而後稍定¶臣於此時初為諌官後為御史每言
差役不可盡行¶而河流不可强遏上下顧望終不盡從
陛下以此察¶之臣非私元祐之政也蓋知事出怱遽則
民受其病¶耳議者誠謂元豐之事有可復行而元祐之
<pb:KR4d0082_WYG_066-18a>
政有所¶未便臣願陛下明詔臣等公共商議見其可而
後行¶審其失而後罷深以生民社稷為意勿為此怱怱
則¶天下之幸也取進止¶
　貼黃臣竊見章惇昔任樞密使與司馬光爭<md:KR4d0082_SBCK_016-15b>¶論役法
　其言有曰免役之法利害相雜又曰¶見行役法今日
　自合改更又曰自行免役所¶遣使者不能體先帝愛
　民之意差役舊害雖¶巳盡去而免役新害隨而復生
　今日正是更¶張修完之時又曰凡改更政事固有不
<pb:KR4d0082_WYG_066-18b>
　可緩¶者有可以緩者如京東西保馬緩一日則民¶間
　有一日之害此不可緩者也如役法歲月¶之間改更
　了當誠不為緩陛下謂惇豈欲破¶壊元豐故事者哉
　而言猶若此則元祐改更¶誠不為過矣<md:KR4d0082_SBCK_016-16a>¶　　待罪劄子一首¶
臣以愚拙特䝉聖恩擢用不次備位政府巳及三年¶報
效不聞負乘為罪前後累致煩言凂瀆天聽孤危之¶迹
寢食不遑秖自去秋以來紛紜少止方欲祈天請命¶力
<pb:KR4d0082_WYG_066-19a>
求補外適以東朝變故不敢自陳今者偶因政事¶懐有
所見輒欲傾盡以報知遇而天資闇𠖇不達機¶務論事
失當冐犯天威不敢自安謹巳遷入觀音院¶待罪伏乞
聖慈察臣久欲退避以免素餐之譏憐臣¶不識忌諱出
於至愚之性少寛刑誅特賜屏逐以允¶公議臣無任瞻
天瀝懇戰懼隕越之至取進止<md:KR4d0082_SBCK_016-16b>¶　
　
<pb:KR4d0082_WYG_066-19b>
　
　
　
　
　
　
　
　欒城後集巻十六¶
<md:KR4d0082_SBCK_017-1a>¶
<pb:KR4d0082_WYG_067-1a>
欽定¶¶¶¶四庫全<md:KR4d0082_SBCK_017-4a>¶書
　<md:KR4d0082_SBCK_017-1a>¶欒城後集巻十七¶
　　　　　　　　　　　　　宋　蘇轍　撰
　表記劄子狀共十四首
　　元祐七年生日謝表二首¶
臣轍言伏䝉聖恩以臣生日特遣中使降詔書賜臣¶羊
酒米麵者與聞幾政每懐尸禄之憂時及初生曲¶䝉好
賜之厚使華臨賁親族増榮臣轍誠惶誠恐頓¶首頓首
<pb:KR4d0082_WYG_067-1b>
伏念臣起自畎畝之㣲貧無甔石之積永念¶屬厭之戒
曾無求飽之心迨玷近班適縁乏使不稱¶是懼如醉其
憂豈意生育之期復煩慶賜之重此葢¶伏遇皇帝陛下
政本於惠禮從其隆萬物盛多如魚¶麗之時羣臣和樂
有鹿鳴之喜斥餘牽以為饋助燕<md:KR4d0082_SBCK_017-1b>¶私而不忘自顧何功
敢竊大烹之養誓將圖報少逃¶素食之譏臣無任感天
荷聖激切屏營之至謹奉表¶稱謝以聞¶
臣某言伏䝉聖恩以臣生日特遣中使降詔書賜臣¶羊
<pb:KR4d0082_WYG_067-2a>
酒米麵者弧矢之祥永記於生育廩庖之賜曲被¶於渙
恩祗荷寵靈豈勝愧懼臣轍誠惶誠恐頓首頓¶首伏念
臣少方志學曾藜藿之莫辭長欲事親愧㫖¶甘之不贍
雖居近列之寵常懐罔極之悲顧乏逺謀¶猥叨亟饋此
葢伏遇太皇太后陛下約於奉已侈在¶養賢躬周公吐
餔之勞服大禹惡酒之戒特推觴豆<md:KR4d0082_SBCK_017-2a>¶之賜以助室家之
私敢不下酌民言助調國政庶無¶覆餗之患以圖報德
之方臣無任感天荷聖激切屏¶營之至謹奉表稱謝以
<pb:KR4d0082_WYG_067-2b>
聞¶¶
　　笏記¶
臣伏䝉聖慈以臣生日特遣中使降詔書賜臣羊酒¶米
麵者獲貳文昌再經生育薦䝉慶賜之典仰承慈¶惠之
風食浮於人念素餐之可愧任過其量無令徳¶之足觀
欲報之心未知所措臣無任感天荷聖激切¶屏營之至<md:KR4d0082_SBCK_017-2b>¶　　元祐八年生日謝表二首¶
臣轍言伏䝉聖恩以臣生日特遣中使降詔書賜臣¶羊
<pb:KR4d0082_WYG_067-3a>
酒米麵者老逢誕日泣親養之無從賜出天厨愧¶君恩
之莫報臣轍誠惶誠恐頓首頓首伏念臣生於¶窮陋晩
被寵榮粗飯垢衣未改生平之舊嘉肴㫖酒¶每驚日食
之豐復縁載育之辰曲霑馭幸之典室家¶交慶心口自
慙此葢伏遇皇帝陛下儉以約身優於¶養士敕廩人而
繼粟閔褐父之睨盛力行舊章以惠¶列辟德非易物澤
配漏泉矧兹異數之隆非復周行¶之比食無避難敢忘
臣子之心志在屬厭更誦古人<md:KR4d0082_SBCK_017-3a>¶之戒臣無任感天荷聖
<pb:KR4d0082_WYG_067-3b>
激切屏營之至謹奉表稱謝¶以聞¶
臣轍言伏䝉聖恩以臣生日特遣中使降詔書賜臣¶羊
酒米麵者惠以餼牽示同安於飽滿繼之麯糵思¶共享
於和平臣轍誠惶誠恐頓首頓首伏念臣生自¶寒鄉幼
被慈訓父篤教忠之義母有擇鄰之風孤苦¶積年衰罷
無用每逢生日私竊疚懐敢期老病之餘¶獲霑好賜之
末既醉且飽兼喜與悲此葢伏遇太皇¶太后陛下知臣
下之劬勞散廩庖之充積謂漿或不¶以而周雅作刺食
<pb:KR4d0082_WYG_067-4a>
每無餘而秦風變衰霑為大亨度<md:KR4d0082_SBCK_017-3b>¶越前世葢視如手足
俾知體貌之隆况門有桑蓬本¶效馳驅之用欲圖報德
誓以移忠臣無任感天荷聖¶激切屏營之至謹奉表稱
謝以聞¶¶
　　笏記¶
臣伏䝉聖慈以臣生日特遣中使降詔書賜臣羊酒¶米
麵者枉䝉寄任空閲歳時每遇初生輒被好賜醉¶酒飽
德雖喜太平之風鳴野食苹未展盡心之報臣¶無任感
<pb:KR4d0082_WYG_067-4b>
天荷聖激切屏營之至¶
　　辭門下侍郎劄子<md:KR4d0082_SBCK_017-4a>¶臣竊覩今日内降聖㫖臣轉官除門下侍郎伏以執¶政
近臣預聞國論可用才舉難以次遷茍以先後歳¶月為
倫必致忝冐沉淪之議况臣頃由縣道擢寘從¶官首尾
七年歴盡華貫逮居丞轄之地訖無絲髮之¶功黽勉逾
年慙負填臆敢期聖眷未巳擢任愈隆臣¶反覆思之始
者既以不次度越衆賢今者又因見任¶遷貳元宰前後
<pb:KR4d0082_WYG_067-5a>
僥倖豈可常然茍復冐居出納之司¶不知進退之分公
論不允必致顛隮况臣久以愚拙¶誤䝉矜憫幸今命出
未下勢尚可回伏乞聖恩念臣¶孤危非有矯飾特寢明
命以安微衷臣無任祈天竢<md:KR4d0082_SBCK_017-4b>¶命激切屏營之至取進止¶
　　免太中大夫門下侍郎表二首¶
臣轍言伏奉告命䝉恩除臣太中大夫守門下侍郎¶者
久塵右轄無補於時進貳東臺有慙在列言莫宣¶於誠
意聽未感於高明臣轍誠惶誠懼頓首頓首伏¶念臣頃
<pb:KR4d0082_WYG_067-5b>
以虛名誤䝉收録旋塵近侍非有勞能咀噍¶文詞本腐
儒之事業彈治邪枉犯衆口之憎嫌及夫¶進貳文昌日
侍軒闥隨衆出入得失何補於萬幾奉¶行文書勉强自
慙者期歳此則聖主之所親見孤臣¶之所自知豈待人
言難逃天鑒敢謂超升累級復進<md:KR4d0082_SBCK_017-5a>¶崇階雜用負乘行自
招於㓂盜未嘗狩獵食何取於¶鶉貆伏望太皇太后陛
下因功以舉賢選衆以拔士¶采其譽者必考其實聽其
言者皆原其心如臣空踈¶自難隠伏特追成命以慰公
<pb:KR4d0082_WYG_067-6a>
言使聖朝無失於用人¶則臣愚若䝉於厚賜臣無任祈
天竢命激切屏營之¶至謹奉表陳免以聞
臣轍¶言伏奉誥命䝉恩除臣太中大夫守門下侍郎¶者
喉吻之任密侍於禁中綸綍之行風傳於海内茍¶用人
之失當於累上以非輕臣轍誠惶誠懼頓首頓¶首伏念
臣西南陋儒墳史樸學非有過人之大節惟<md:KR4d0082_SBCK_017-5b>¶守事君之
小心無其實不敢居其名非其任不敢竊¶其禄任厯三
世年逾半生奉以周旋未始失墜今者¶乃欲以尋尺之
<pb:KR4d0082_WYG_067-6b>
材居棟梁之任以斗升之量受鐘鼎¶之藏雖欲欺君且
非本志矧復躐等超累級之上遷¶秩非舊比之常靖言
以思未見其可伏望皇帝陛下¶因任庶物照臨百官短
長各盡其宜大小無失所養¶必其力有餘而後用則其
任逾久而常新抑將多士¶皆賴以安豈惟微臣獨被其
賜愚衷巳竭天聽尚回¶臣無任祈天竢命激切屏營之
至謹奉表陳免以聞<md:KR4d0082_SBCK_017-6a>¶　　謝太中大夫門下侍郎表二首
<pb:KR4d0082_WYG_067-7a>
臣轍言伏奉制命除臣太中大夫守門下侍郎再具¶詞
免䝉降批答不許仍斷來章者黄闥之崇惟賢是¶用四
品之貴匪功弗加自慙迂拙之餘倂荷寵光之¶及臣轍
誠惶誠恐頓首頓首伏惟太皇太后陛下政¶由家出德
與性成盡心與民雖萬鍾無愛於國潔身¶由義雖一毫
未嘗取人惟至清故大臣小吏不察而¶盡知惟至公故
貴戚近習不戒而自飭臣每因雙日¶獲覲清光嘗恐病
窳不中於規模固陋難逃於氷鑑¶方欲仰干聰聽少避
<pb:KR4d0082_WYG_067-7b>
衆賢敢謂未見瑕疵尚加進擢<md:KR4d0082_SBCK_017-6b>¶豈以其拙直無欺罔之
過而遲鈍少狂躁之心致此¶誤恩濫於末品此葢伏遇
太皇太后陛下人非求備¶志在養賢將欲因鮑以致管
生尊隗以招樂子拔十¶覬五人之用累百求一鶚之精
廣而不遺多故致雜¶臣敢不仰體聖意旁求哲人既以
寛寤寐之久勞亦¶以救空踈之不逮過此以往未知所
裁臣無任感天¶荷聖激切屏營之至謹奉表稱謝以聞¶¶
臣轍言伏奉制命除臣太中大夫守門下侍郎再具¶詞
<pb:KR4d0082_WYG_067-8a>
免䝉降批答不允仍斷來章者掌轄逾年何補六<md:KR4d0082_SBCK_017-7a>¶曹之
劇納言置貳仍忝一階之崇雖曰次遷要為非¶據臣轍
誠惶誠恐頓首頓首竊以臣之事君理先審¶已器小受
大有滿溢之禍力薄負重有顛覆之虞臣¶世本寒微技
止文墨向者翺翔翰苑才殫於書詔之¶間總執臺綱力
盡於議論之際至於叅陪大政實匪¶其人久爾冐居日
深愧畏未能謀逺常恐見譏於匹¶夫有若發蒙何以折
衝於下國方知難而欲退偶進¶擢之非常貪戀恩榮巳
<pb:KR4d0082_WYG_067-8b>
乖行意之義顧瞻中外豈無¶潜德之人徒以天聽甚高
巽命巳發循牆雖切反汗¶無縁上累朝廷知人之明下
愧朋友責善之實此葢<md:KR4d0082_SBCK_017-7b>¶伏遇皇帝陛下游神淵黙灼見
羣臣之情運智密微¶隂扶聖母之斷人惟求舊德用日
新念臣嘉祐之直¶言仕亦既久識臣建元之司諫心則
無邪忘其鄙凡¶日加親近身非木石猶有圖報之心恩
隆父兄當騐¶服勤之效臣無任感天荷聖激切屏營之
至謹奉表¶稱謝以聞
<pb:KR4d0082_WYG_067-9a>
　　進郊祀慶成詩狀¶
右臣伏覩今月十四日親饗郊廟禮成肆赦者恭以¶莫
大之儀成於一日無窮之澤施及四方歡聲所同¶和氣
畢應伏惟皇帝陛下奉烈祖之成憲蹈文母之<md:KR4d0082_SBCK_017-8a>¶訓言臨
御七年慎守一徳人服孝慈之化物知仁厚¶之心神祗
降休麥禾薦熟長日既至舊章不忘以為¶再饗明堂未
暇圎丘之大祀躬謁皇地久稽先帝之¶遺言惕然不寧
述而非作是用修合祭之舊補不講¶之文人情所安神
<pb:KR4d0082_WYG_067-9b>
意昭答况復肆眚之令一寛於冥¶頑巳責之恩大弛於
纍縶施仁於不報之地收福於¶無求之中臣每侍清光
略聞大㫖勉強吟咏形容盛¶明愧周頌二后之精深乏
唐賦三禮之廣麗圖寫天¶意自知難成間雜風謠猶或
有取謹賦皇帝郊祀慶¶成詩一首謹繕寫隨狀上進輕
冐宸嚴臣無任慙懼<md:KR4d0082_SBCK_017-8b>¶激切之至謹進¶
　　免南郊加恩表二首¶
臣轍言伏奉誥命以郊祀禮畢特加臣䕶軍進封開¶國
<pb:KR4d0082_WYG_067-10a>
伯食邑五百户食實封二百户者幸以空踈獲陪¶元祀
敢祈恩霈下逮無功臣轍誠惶誠恐頓首頓首¶恭以三
年而郊百禮咸至上則六聖德澤洋溢於無¶盡下則四
方奔走勞苦而不辭鳩工聚財講禮修器¶經渉累歳克
舉舊儀斯皆恭儉足以感神仁聖足以¶服衆故得事舉
如素禮成不違其於左右之臣豈有¶纎芥之助今當宁
之美以謙而弗居相祀之勞雖微<md:KR4d0082_SBCK_017-9a>¶而咸録茍不知避將
何以安伏望太皇太后陛下上¶屈至恩俛從私欲使無
<pb:KR4d0082_WYG_067-10b>
勞者不得受賜而辭寵者獲¶遂本心體天地無私之明
厲臣下有恥之節聰聽雖¶逺懇誠必聞臣無任祈天竢
命激切屏營之至謹奉¶表陳免以聞
臣轍¶言伏奉誥命以郊祀禮畢特加臣䕶軍進封開¶國
伯食邑五百户食實封二百户者叨陪祀事巳極¶忻榮
貪冐寵光實憎愧畏臣轍誠惶誠恐頓首頓首¶恭以皇
帝陛下紹統六聖臨政七年愛敬盡於事親¶故道要而
用博終始念於典學故德修而弗知間者<md:KR4d0082_SBCK_017-9b>¶稽參古今並
<pb:KR4d0082_WYG_067-11a>
享天地人情既協神理弗違月朔以還¶雨雪猶作齋宿
之際風霾未除及夫晝漏盡而天宇¶肅清月幾朢而雲
物晏燦執玉而進如將弗勝受福¶以歸謙不自有衆庶
如堵歡欣一詞此則聖性得於¶自然臣下望而莫及曾
何誤寵横及無勞伏望皇帝¶陛下狥固請之誠收已行
之命福胙既均於在列名¶器豈宜以假人益慎予奪之
權深厲亷恥之節眇然¶微願冀在必從臣無任祈天竢
命激切屏營之至謹¶奉表陳免以聞
<pb:KR4d0082_WYG_067-11b>
　　謝南郊加恩表二首<md:KR4d0082_SBCK_017-10a>¶臣轍言伏奉誥命特加臣䕶軍進封開國伯食邑五¶百
户食實封二百户尋具表辭免䝉降批答不許仍¶斷來
章者元祀告成靈貺昭答推廣乾坤之施普霑¶臣子之
私顧惟何勞竊冐斯寵臣轍誠惶誠恐頓首¶頓首伏惟
太皇太后陛下母儀三世坤載四方享天¶下之養而非
以厚其身攬天下之務而非以私其族¶培附帝業保佑
神孫譬如農夫之養苗耘鉏以竢其¶長玉人之作器琢
<pb:KR4d0082_WYG_067-12a>
磨而望其成厲之以講學之勤示¶之以聽斷之敏導之
事天而天錫之福訓之祀地而¶地應以和凡下民所以
知戴吾君皆東朝有以啓迪<md:KR4d0082_SBCK_017-10b>¶其意如臣等輩絶企光塵
雖復因時以舉儀祇令以¶從事參備羽衛進執豆籩豈
有勞能坐被光寵此葢¶伏遇太皇太后陛下因脤膰之
餘慶録左右之微勤¶以謂承天之休不可以專享及物
之惠不嫌於過優¶致此誤恩首霑近列辭避無所寢興
莫遑臣無任感¶天荷聖激切屏營之至謹奉表陳謝以
<pb:KR4d0082_WYG_067-12b>
聞¶¶
臣轍言伏奉誥命特加臣䕶軍進封開國伯食邑五¶百
户食實封二百户尋具表辭免䝉降批答不允仍¶斷來
章者祗相元祀粗免弗䖍敢縁均福之常妄冀<md:KR4d0082_SBCK_017-11a>¶及私之
寵重紆訓語秪益兢慚臣轍誠惶誠恐頓首¶頓首恭惟
郊廟之崇祖宗所敬先之以寛刑薄歛使¶民㒺艱虞副
之以潔粢碩牲使神無恫怨民神胥協¶家國用寧顧臣
何人預聞庶政裕民之意詔令具存¶事神之誠威儀可
<pb:KR4d0082_WYG_067-13a>
效乃者密侍旒冕手薦璧琮晬容¶穆然而祗畏之心明
羣工肅然而呉敖之意息聽於¶輿人之誦知有列聖之
風臣目覩盛儀無周南之嘆¶位在近列有粃前之譏首
被恩私實增戰越此葢伏¶遇皇帝陛下體二儀之博施
襲累聖之成規霈然雨¶露之私無復賢愚之間勲封之
錫深愧於勞臣田邑<md:KR4d0082_SBCK_017-11b>¶之加幾至於成國功無毫髮恩積
丘山臣無任感天¶荷聖激切屏營之至謹奉表稱謝以
聞
<pb:KR4d0082_WYG_067-13b>
　
　
　
　
　¶
　
　
　¶欒城後集巻十七<md:KR4d0082_SBCK_017-12a>¶<md:KR4d0082_SBCK_018-1a>¶
<pb:KR4d0082_WYG_068-1a>
欽定<md:KR4d0082_SBCK_018-3b>¶四庫全書
　<md:KR4d0082_SBCK_018-1a>¶欒城後集巻十八¶
　　　　　　　　　　　　　宋　蘇轍　撰
　表狀疏共十九首¶
　　汝州謝上表¶
臣轍言伏奉誥命差知汝州軍州事臣巳於四月二¶十
一日到任上訖者論事非宜本虞於大譴承命出¶守猶
荷於寛恩臣轍誠惶誠恐頓首頓首伏念臣性¶本迂愚
<pb:KR4d0082_WYG_068-1b>
學非練達頃值時乘之始偶同彚進之餘由¶一邑之棲
遲歴九年之僥倖遍塵侍從未聞毫髪之¶勞久處廟堂
滋見斗筲之陋踈拙日慙於君父滿盈¶每誚於友朋貪
戀寵光不知引避愚而自用言之不<md:KR4d0082_SBCK_018-1b>¶疑寡慮直前初獨
任其狂斐於時妄作信自取於顛¶隮尚頼深仁黜臨善
地此葢伏遇皇帝陛下堯舜相¶受常懐善繼之心父母
兼容深照不逮之實稍寛憲¶法特許省循收去幹之魂
雖知甚幸若喪家之犬私¶竊自憐恐懼未忘寢興何暇
<pb:KR4d0082_WYG_068-2a>
有民與社永知愧於明¶時使過與愚冀或收於異日臣
無任瞻天荷聖惶懼¶戰越之至謹奉表稱謝以聞¶¶
　　分司南京到筠州謝表¶
臣轍言臣前得罪䝉恩落職知汝州六月十二日再<md:KR4d0082_SBCK_018-2a>¶被
告降三官知袁州即治陸行趨陳留具舟赴任九¶月十
日行至江州彭澤縣界復被告降授試少府監¶分司南
京筠州居住尋拜受前行於九月二十五日¶至筠州居
住訖者愚守一心漫無趨避歳更三黜始¶悟愆尤臣轍
<pb:KR4d0082_WYG_068-2b>
誠惶誠恐頓首頓首伏念臣家傳樸學¶仕偶聖時本無
意於功名徒自勤於翰墨因時乏使¶亟塵言事之班竊
食無功復預聞政之列纔經九歳¶遍歴要塗人心忌其
超遷天意惡其盈滿捫心自省¶事猶可追任意直前罪
所從出惟闇故不明利害惟¶拙故不達幾微以至罪積
如山命輕若髪薦經彈擊<md:KR4d0082_SBCK_018-2b>¶雖九死以猶輕黜守幽遐累
千里而為近今兹貴分¶留務棄置陋邦不親吏民許追
思其過咎稍霑禄秩¶俾粗免於飢寒人微固無可言恩
<pb:KR4d0082_WYG_068-3a>
深繼之以泣自違¶天日分委泥塗朝無為言恩出獨斷
此葢伏遇皇帝¶陛下法天廣覆配地兼容雖雷霆之震
驚與雪霜之¶嚴冽未始絶物之命要在厚民之生故兹
賤微猶得¶陳述如臣自處本復何言顧惟兄弟二人迭
相須為性¶命江嶺異域恐遂隔於存亡况復墳墓闊疏
父子離¶散若臣家之憂患實今世之孤窮静言思之誰
可告¶者惟有自投於君父庶幾有冀於生全泣血書詞
叩<md:KR4d0082_SBCK_018-3a>¶閽仰訴生有捐軀之日死存結草之誠臣無任瞻天
<pb:KR4d0082_WYG_068-3b>
望聖激切屏營之至謹奉表稱謝以聞¶¶
　　明堂賀表¶
臣轍言伏覩今月十九日赦書明堂禮畢大赦天下¶者
饗帝尊親古今之大典推恩肆青天地之至仁舉¶此盛
儀併在今日臣轍誠歡誠抃頓首頓首伏惟皇¶帝陛下
以仁御世以誠事天乾清坤寧兵戢民阜人¶悦故神罔
不宥物備故禮得以成一享圎丘三謁路¶寢誠敬之心
與日兼茂寛大之澤靡物不䝉能事既<md:KR4d0082_SBCK_018-3b>¶修全福自至方
<pb:KR4d0082_WYG_068-4a>
將享堯舜之上壽膺成康之令名民¶願所同天心是若
臣頃侍帷幄稍歴歳時譴責之深¶坐甘没齒江湖之逺
猶冀首丘久蟄泥塗聞震雷而¶惕若深囚籠檻得清風
而自疑臣無任瞻天望聖激¶切屏營之至謹奉表稱賀
以聞¶¶
　　雷州謝表¶
臣轍言臣先䝉恩責降分司南京筠州居住於今年¶閏
二月内又䝉恩責授化州别駕雷州安置已於今¶月五
<pb:KR4d0082_WYG_068-4b>
日至貶所訖者謫居江外巳閲三年再斥海濱<md:KR4d0082_SBCK_018-4a>¶通行萬
里罪名既重威命猶寛臣轍誠惶誠懼頓首¶頓首伏念
臣性本朴愚老益頑鄙連年驟進不知盈¶滿之為災臨
出妄言未悟顛危之巳至命微如髪釁¶積成山比者水
陸奔馳霧雨烝濕血屬星散皮骨僅¶存身錮陋邦地窮
南服夷言莫辨海氣常昏出有踐¶蛇茹蠱之憂處有陽
淫隂伏之病艱虞所迫性命豈¶常念咎之餘待盡而巳
伏惟皇帝陛下仁齊堯舜政¶述祖宗日月之明無幽不
<pb:KR4d0082_WYG_068-5a>
燭天地之施有生共霑憐¶臣草木之微念臣犬馬之舊
未忍視其殞斃猶復許¶以生全臣雖棄捐尚識恩造知
殺身之何補但没齒<md:KR4d0082_SBCK_018-4b>¶以無言臣無任感天荷聖激切屏
營之至謹奉表稱¶謝以聞¶
　　移岳州謝狀¶
得罪南遷於今七歳投竄嶺表又巳四年瘴癘所侵¶僅
存皮骨親屬淪喪生意幾盡自分必死荒徼不復¶歸見
中原豈意聖神御厯恩貸深廣不遺舊物尚許¶北還元
<pb:KR4d0082_WYG_068-5b>
子赦書重加開宥事出特㫖恩實再生臣見¶具舟前徃
自爾稍近華風遂脱瘴死君恩至厚力報¶無由臣無任
感天¶荷聖激切屏營之至
　　復官宫觀謝表<md:KR4d0082_SBCK_018-5a>¶臣轍言昨於䖍州准告授臣濠州團練副使岳州居¶住
臣尋乘船至鄂州復准告授臣太中大夫提舉鳯¶翔府
上清太平宫外州軍任便居住臣巳望闕祗受¶訖者謫
徙南方自分必死恩移近地巳若再生復兹¶舊秩之還
<pb:KR4d0082_WYG_068-6a>
仍領真祠之祕居從私欲感極涕零臣轍¶誠惶誠懼頓
首頓首伏念臣稟生甚微處世多難反¶身自省本欲忠
孝於君親報國何功粗免愧畏於俯¶仰徒以氷炭難於
同器仇怨因而滿前被以惡名指¶為私黨將杜其生還
之路遂立為不赦之文前後三¶遷奔馳萬里瘴癘纒繞
骨肉喪亡聞者為臣傷心見<md:KR4d0082_SBCK_018-5b>¶者為臣隕涕雖百夫所聚
公議自明而衆楚相咻有¶口誰訴此者伏遇皇帝陛下
體天地之造坦然無私¶奮堯舜之明斷然有作自初踐
<pb:KR4d0082_WYG_068-6b>
阼即聞德音内推聖¶母之慈仁外照羣臣之情偽薦垂
恩宥至於再三春¶雷發聲蟄户咸震臣得以遲莫復覩
盛明頃嘗卜居¶嵩潁之間粗有伏臘之備杜門可以卒
歳蔬食可以¶終身生當擊壤以詠聖功死當結草以效
誠節至於¶隂陽之施草木何酬臣無任瞻望闕庭披瀝
肝膽激¶切屏營之至謹奉表稱謝以聞<md:KR4d0082_SBCK_018-6a>¶　　南郊賀表¶
臣轍言伏覩今月二十三日皇帝親饗圎丘禮成肆¶赦
<pb:KR4d0082_WYG_068-7a>
者臨御再朞初見上帝神人交感德澤旁周臣轍¶誠歡
誠忭頓首頓首伏以本朝六代八聖承平之久¶曠古所
未聞三年一郊極盛之儀有唐之成法因四¶海來祭之
廣成百神受職之文推演神休肆宥多辟¶恭惟皇帝陛
下體天地之大德性堯舜之深仁受命¶之符本縁斯致
御世之道亦由是隆復因行禮之終¶益廣好生之澤臣
頃斥居荒服豈意生還今密邇邦¶畿亟聞敷命造庭稱
慶雖絶望於餘生鼓腹載歌竊<md:KR4d0082_SBCK_018-6b>¶有幸於今日臣無任瞻
<pb:KR4d0082_WYG_068-7b>
天望聖踊躍屏營之至謹奉¶表稱賀以聞¶
　　降授朝請大夫謝表¶
臣轍言伏奉告降授朝請大夫賜紫金魚袋差遣勲¶封
食實封如故者罪大恩寛言者未厭官高德薄法¶所不
容尚領真祠實出寛憲臣轍誠惶誠恐頓首頓¶首伏念
臣早塵近列無補明時下則拙於身謀上則¶闇於國體
先朝矜其愚陋宥以遐荒前後七年浮沉¶萬死偶真人
之御厯敷大號以惟新普復舊官亟叨¶厚禄然臣年迫
<pb:KR4d0082_WYG_068-8a>
衰暮知復何為身利退藏顧未敢請<md:KR4d0082_SBCK_018-7a>¶因循於此黽俛自
慙雖復追削者五官仍且獲安於¶閑局涵恩至厚為幸
已多此葢伏遇皇帝陛下以堯¶舜之仁行成康之政
衷未忘於舊物恩許畢其餘生¶臣謹當杜門躬耕没齒
蔬食知生成之難報姑静黙¶以待終臣無任瞻天望聖
激切屏營之至謹奉表稱¶謝以聞¶
　　謝復墳寺表¶
臣轍言准潁昌府牒准御筆手詔節文應係籍宰執¶墳
<pb:KR4d0082_WYG_068-8b>
寺昨經改正仍並給還者名書罪籍慙負明時恩¶念私
塋特還舊刹九泉受賜荒隴生光臣轍誠惶誠<md:KR4d0082_SBCK_018-7b>¶恐頓首
頓首伏念臣早以空踈叨居近密始終無補¶愚不自量
恩禮誣加驟及既徃一被黨人之目上遺¶先臣之憂舊
恩巳移没齒何覬豈謂詔恩一出故物¶復還丘&KR0940;絶芻
牧之虞松檟變燋枯之色骨肉感涕¶閭里咨嗟此葢伏
遇皇帝陛下性仁無私聖孝不匱¶覽二帝初潜之地動
一物失所之懐號令所加存没¶咸賴臣衰病巳久報恩
<pb:KR4d0082_WYG_068-9a>
之日不長子孫在前竭忠之¶心未替過此以徃無所裁
之臣無任瞻天望聖激切¶屏營之至謹奉表稱謝以聞<md:KR4d0082_SBCK_018-8a>¶　　謝復官表二首¶
屏居田里忽捧絲綸恩㫖非常驚喜交至臣中謝伏¶念
臣向者叨塵名位自取顛隮亟䝉召歸即還舊物¶之厚
中雖貶奪不失便地之安衰老之餘退藏為幸¶閉門念
咎既久謝於交遊没齒無言葢僅同於木石¶雖未即死
豈復干榮此葢伏遇皇帝陛下聖德日新¶仁心天覆躬
<pb:KR4d0082_WYG_068-9b>
受八寳推恩萬方朝陽一升雖幽咸照¶時雨既至靡物
不䝉遂使死灰再然朽骨重肉顧臣¶筋骸巳憊不任鞭
䇿之施耳目俱昬絶望清明之化¶論報無日荷恩則深
臣無任瞻天<md:KR4d0082_SBCK_018-8b>¶仰聖激切屏營之至
誕膺八寳承天地之休連錫二階均雷雨之施恩深¶難
報感極何言臣中謝伏念臣憂患餘生老病兼至¶廢黜
雖久尚霑品秩之餘奉養雖微更獲耕耘之助¶一毫以
上皆出於君恩累歳偷安有慚於公議復叨¶寵數深屬
<pb:KR4d0082_WYG_068-10a>
無名兹葢伏遇皇帝陛下天造曲成聖功¶獨運深憐枯
槁重許發生示人以無私之心施德於¶不報之地臣雖
頑鄙粗識恩私筋力巳衰莫展驅馳¶之用忠誠尚在豈
以生死而移臣無任瞻天¶仰聖激切屏營之至
　　皇太后上僊慰表¶
臣轍言伏覩今月十四日大行皇太后遺誥至潁昌<md:KR4d0082_SBCK_018-9a>¶府
者母儀淪喪率土震驚臣轍誠哀誠殞頓首頓首¶大行
皇太后定䇿艱難之中力辭政務之要功存社¶稷德及
<pb:KR4d0082_WYG_068-10b>
生靈奉諱云初痛心罔極伏惟皇帝陛下方¶以天下為
養遽有終身之憂孝愛兼隆哀慕日逺臣¶久居謫籍適
此召還感恩至深奉慰無路臣無任瞻¶望闕庭哀痛殞
越之至謹奉表陳慰以聞¶¶
　　欽聖憲肅皇后祔廟慰表¶
臣轍言伏聞今月二十六日欽聖憲肅皇后神主祔¶廟
禮畢者復土告終祔姑成禮悲動宸極痛徹寰瀛<md:KR4d0082_SBCK_018-9b>¶臣轍
誠哀誠殞頓首頓首欽聖憲肅皇后内治有光坤元至
<pb:KR4d0082_WYG_068-11a>
順方艱難之際好謀而成迨聽斷之辰退藏於密奄¶棄
萬邦之養永嚴七世之祠伏惟皇帝陛下仁孝自¶天感
慕踰等捨曾閔匹夫之志念文武創業之艱深¶抑誠心
以幸天下臣限以在外不獲奔詣闕庭臣無¶任瞻望摧
咽激切屏營之至謹奉表稱慰以聞¶¶
　　欽慈皇后祔廟慰表¶
臣轍言伏聞今月二十六日欽慈皇后神主祔廟禮¶畢
者孝不及養永深敬愛之情禮極追崇亟成陵廟<md:KR4d0082_SBCK_018-10a>¶之制
<pb:KR4d0082_WYG_068-11b>
臣轍誠哀誠殞頓首頓首欽慈皇后毓德仁里¶作嬪皇
家蚤棄宫闈未遑禕狄之盛禮誕育仁聖克¶復祖宗之
舊章神人共依中外追感伏惟皇帝陛下¶孝恭成德思
慕終身雖盡顯親之儀未忘念母之志¶中外瞻仰啓處
不遑臣限以在外不獲奔詣闕庭臣¶無任瞻望摧咽激
切屏營之至謹奉表陳慰以聞¶¶
　　大行太皇太后上僊功德疏¶
臣伏以道大難名本無心於民上功成即去空結想¶於
<pb:KR4d0082_WYG_068-12a>
人間贄罷棗修禭陳禕狄敢薦竺文之祕少資天<md:KR4d0082_SBCK_018-10b>¶福之
餘大行太皇太后伏願乘佛妙因稱民善禱超¶升彼岸
既資福於今生降澤斯民終未忘於故國臣¶無任瞻望
涕泗激切屏營之至謹疏¶
　　皇太后上僊功德疏¶
右臣伏以仙馭賓天聖功在物哀纒率土痛切遺臣¶伏
惟大行皇太后祖烈崇高坤儀博厚定立長之大¶議宗
社以安避成功而不居中外咸仰奄棄東朝之¶養倐起
<pb:KR4d0082_WYG_068-12b>
西方之遊易月有期因山非逺願假佛乘之¶妙少資浄
土之因超三界以無方福羣生於㒺測臣¶無任瞻望涕
泗激切屏營之至謹疏<md:KR4d0082_SBCK_018-11a>¶　　哲宗皇帝大祥功德疏¶
右臣伏以日月有期祥禫成禮甫終遏密滋極痛傷¶伏
惟哲宗皇帝陛下臨御積年威神在物紹聖考之¶遺業
啓華鄂之逺圖至矣成功䀌然永慕爰假佛乘¶之妙少
資仙馭之遊伏願追列聖於九霄齊光斗極¶福遺黎於
<pb:KR4d0082_WYG_068-13a>
四海等固山河臣無任瞻天望聖激切屏¶營之至謹疏¶
　　天寧聖節功德疏¶
臣伏以地厚天高取數固多於萬物堯仁舜孝降年¶獨
永於百王理雖出乎自然事必從乎衆欲是用假<md:KR4d0082_SBCK_018-11b>¶佛乘
之至妙祝宸算之無疆皇帝陛下伏願追繼祖¶宗之隆
度越漢唐之盛恭儉以求仁而仁至愷悌以¶祈福而福
生兼獲華夷之心大副臣民之望臣無任¶瞻天望聖激
切屏營之至謹疏
<pb:KR4d0082_WYG_068-13b>
　　東塋老翁井齋僧疏¶
降授朝請大夫䕶軍賜紫金魚袋蘇轍伏為東塋老¶翁
井近歳以來泉源耗竭人失烹餁田失灌種先壠¶攸託
中情惕然今因姪孫新授廣都主簿元老西歸¶謹請戒
律僧就墳側晨設齋轉經夜設水陸道塲以¶祈㝠應謹
具疏如後<md:KR4d0082_SBCK_018-12a>¶　齋僧七人每僧各轉妙法蓮華經一部七巻設¶水陸
　道塲一夜
<pb:KR4d0082_WYG_068-14a>
右伏以先君太子太師兆自東山躬卜靈宅泉出右¶麓
流於西南旱暵不乾霖潦不溢實有常徳紀於耆¶舊越
自近歳漸致枯竭永為艮坎之徳行止相尋山¶下出泉
在易為䝉䝉極必發失其常性厥咎在人轍¶以愚暗曩
竊名位積譴致罰以累兹泉今者歸依佛¶乘救拔衆苦
伏願道塲清浄山神歡喜泉流瀵發草¶木滋潤居人䝉
賜塋域增固伏乞三寳證知稽首謹¶疏<md:KR4d0082_SBCK_018-12b>¶　
<pb:KR4d0082_WYG_068-14b>
　
　
　
　
　
　
　
　欒城後集巻十八¶
<md:KR4d0082_SBCK_019-1a>¶
<pb:KR4d0082_WYG_069-1a>
欽定四庫<md:KR4d0082_SBCK_019-2a>¶全書
　<md:KR4d0082_SBCK_019-1a>¶欒城後集巻十九¶
　　　　　　　　　　　　　宋　蘇轍　撰
　青詞十一首¶
　　京師¶
臣久以空踈預聞國政上愧天地下慙君父常願蔑¶私
以狥公捐身以濟物而知有所不周力有所不逮¶事不
稱心十常三四俯仰愧負朝夕不忘而復愚幼¶之年過
<pb:KR4d0082_WYG_069-1b>
咎未免長而知悔徃不可追頃自十載以來¶心存至道
清心寡欲僅乃少完浩如渉川未知攸濟¶敢以初生之
日仰祈真聖之恩察其誠心被以妙力¶令臣所志獲遂
所學有成國以永寧身以長久臣不<md:KR4d0082_SBCK_019-1b>¶勝大願頓首頓首
謹詞¶
　　高安四首¶
伏以生於微陋性極㝠頑叨䝉國恩預聞政事才短¶德
薄福過禍生任意直前不知罪譴之增積終年三¶黜遂
<pb:KR4d0082_WYG_069-2a>
渉江湖之嶮艱手足之親播遷瘴海父子之愛¶留寓中
原寄跡高安遽逢生日術者薦告厄運稍移¶仰叩天閽
冀回聖造矜其愚而多怨察其中之無他¶赦宥徃愆刋
除罪籍俾我同氣俱復近邦茍獲閑地¶以偷安非復要
途之敢望棲心澹泊粗成止欲之因¶畢老勤行竊冀長
年之幸傾倒激切不知所裁臣無<md:KR4d0082_SBCK_019-2a>¶任瞻天瀝懇惶恐戰
越之至謹詞¶
伏以臣夫婦歸誠至道託迹塵寰自幼至今隨世所¶行
<pb:KR4d0082_WYG_069-2b>
豈免過咎况復近歳預聞國事福禄盈滿功行蔑¶聞致
此顛隮將復誰咎重以兄軾平生悻直仇怨滿¶前流竄
海濱日虞瘴癘以至墳墓隔絶父子分離相¶望萬里患
不相救今斥逐以來薦歴寒暑追惟既徃¶非有邪慝憂
患巳深理或當復惟真聖慈閔與物無¶私庶幾北還近
獲成命非復有心於榮遇惟覬少獲¶於安全憐其虛心
養氣之勤錫以問道逢師之幸臣¶無任懇倒之至謹詞<md:KR4d0082_SBCK_019-2b>¶伏以謫居高安行將再歳杜門自省日懼禍災乃者¶火
<pb:KR4d0082_WYG_069-3a>
焚閻閭勢極熾猛風從北來正趨舘舍治任挈族¶未知
所適而風回火轉幸免焚爇向非神祗明察憐憫¶困窮
則雖免灰燼之虞必有狼狽之患敢陳菲供少¶答靈貺
伏願稍垂慶祐洗除宿殃臣無任懇倒之至¶謹詞¶
伏念本鄉通義以仕為家再謫高安累年於此以忠¶獲
罪夫婦漂流擕家不前男女離散宿有疾疢不甚¶康強
飽暖安閑雖感恩於造物拘縻窘逼常興嘆於¶異鄉日
届初生家陳薄供望三清而稽首仰衆聖以<md:KR4d0082_SBCK_019-3a>¶馳誠稍回
<pb:KR4d0082_WYG_069-3b>
恩光照此䧟穽願渉新歳脱去宿殃禄命¶増長骨肉和
合悁悁誠意莫敢盡宣臣無任瞻天俟¶命激切屏營之
至頓首頓首謹詞¶
　　龍川二首¶
伏念臣頃自甲戌之歳大運在酉命運相衝是歳生¶日
之後自門下侍郎謫守汝州爾後四經流竄今在¶循州
嶮阻厄窮何所不歴疾疢喪禍近復繼作雖卯¶酉逆順
天理難逃微生不幸適丁其㑹然術推隂命¶先凶後吉
<pb:KR4d0082_WYG_069-4a>
自始入運今巳七年豈始迎其災而終亡¶其吉伏願俯
念窮困稍垂寛宥覺悟朝廷解釋羅網<md:KR4d0082_SBCK_019-3b>¶骨肉安樂相從
北還區區寸誠願盡於此臣無任懇¶倒之至謹詞¶
伏念臣始自甲戌得罪於朝流竄南方於今七載再¶投
嶺表亦又三年瘴毒所侵骨肉凋喪衣食所迫囊¶橐空
虛脾胏冷洩藥石不效北歸無日老而益窮常¶懼寄死
南荒永隔鄉井因上元之穀旦依道士之靈¶科稽首泥
塗歸命仙聖一願養心煉氣日見成功積¶隂消散真陽
<pb:KR4d0082_WYG_069-4b>
充滿二願朝廷覺悟羅網解脱振衣北¶還躬耕為樂三
願南北眷屬各保安寧北歸之時一¶一相見臣已身心
自誓屏去邪淫等觀&KR0072;親普加慈<md:KR4d0082_SBCK_019-4a>¶恕遇有方便知無不
為或在廟堂或在田野並推此¶心無有變易天地鬼神
實聞此言雖生成之恩兹未¶能報而螻蟻之志死且不
渝臣無任懇倒之至謹詞¶
　　閤皁
伏念臣頃自丁丑之春得罪朝廷流放海上是時舟¶¶過
<pb:KR4d0082_WYG_069-5a>
臨江近瞻閤皁遥望玉笥誠心惕然徼福聖境願¶得生
還中原當就兹山恭陳薄供以答靈造今巳䝉¶恩授前
件官岳州居住乘舟北歸復出山下而私行¶無力仰止
勝地不能自致惟神格斯不可揆度容光¶必照何所不
臨臣邅回瘴癘之鄉得脱病苦出入嶺<md:KR4d0082_SBCK_019-4b>¶海之際獲返江
湖天地之恩草木何報重念臣志弱¶才短學術空虛頃
歳忝冐實為過分然其忠國愛民¶始終一心粗若無愧
人不可㒺而况於天儻兹心不¶誣願今日巳徃隨福所
<pb:KR4d0082_WYG_069-5b>
有隨力所堪除其艱難錫之¶安稳至於壽考由命富貴
在天不敢妄祈有所非覬¶臣無任懇倒激切之至謹詞¶
　　許昌三首¶
伏念臣頃以宿世舊殃七年流竄天鑒在上矜其無¶他
還寓潁川粗霑微禄顧眎世事自知難堪姑願築¶室耕
田養生送死優游里社聊以卒歳惟是學道之<md:KR4d0082_SBCK_019-5a>¶心澹泊
巳久雖勉求虛静而習氣未除力行升降而¶天路猶塞
疾病雖去精氣未凝方當厄運之終復遇¶生日之至仰
<pb:KR4d0082_WYG_069-6a>
祈真聖愍我勤勞洗濯徃愆助成道力¶臣無任懇倒激
切之至謹詞¶
伏念臣頃自嶺外還居潁川雖身沾薄俸而心虞多¶難
汝南經歳老病逼身今兹甲申建歳庚申乘運邜¶人至
此法當少泰偶於歳首復返舊廬敢以初生之¶辰仰祈
真聖之祐然臣久慕至道中無他求惟是欲¶習初乾日
望增進願心廣博終冀成就伏願隨力所¶堪隨福所有
内以安身外以及物雖退轉之咎自誓<md:KR4d0082_SBCK_019-5b>¶以必無而保全
<pb:KR4d0082_WYG_069-6b>
之功實冀於㝠助臣無任懇倒激切¶之至謹詞¶
伏念臣幼為諸生力學雖蚤聞道則遲中歳從仕憂¶患
常多安樂則少晩年學道用力雖篤成功未期所¶經生
日六十有七來日無幾有志未從一自謫居南¶服首尾
七歳旋居潁川又復五載齒髪衰變氣血消¶亡回首功
名自分巳矣存心性命猶幸得之伏願真¶聖哀矜成就
微志茍獲安身之福敢忘及物之心臣¶無任懇倒激切
之至謹詞
<pb:KR4d0082_WYG_069-7a>
　祝文二首<md:KR4d0082_SBCK_019-6a>¶　　嵩山祝文¶
轍昔縁吏役自陳如洛道出嵩少秋雨方淫繁雲如¶絮
纒覆山上究觀近麓莫矚諸嶺據鞍黙禱庶幾一¶見俛
仰未幾豁然雲移如巻重帷郤寘山後連峯角¶立草木
可數驚顧竊歎莫知其由昔韓愈南征有感¶於衡豈以
無似克配前烈黙然慙惕不以語衆至於¶今日十有八
年永懐疇昔有不能巳謹遣家兵以茶¶酒香燭及佛經
<pb:KR4d0082_WYG_069-7b>
疏伸導薄誠神鑒不昧景饗昭答謹¶告¶
　　汝州謝雨文<md:KR4d0082_SBCK_019-6b>¶維紹聖元年歳次甲戌四月壬寅朔二十六日丁夘¶太
中大夫知汝州軍州事䕶軍蘇轍謹以清酒特羊¶之奠
恭祭於北園社令后土神君轍以罪戾謫守兹¶土自春
徂夏旱飢為苦麰麥殄悴禾未出畝吾民憂¶傷巫覡旁
午念予罪人餘譴累汝間行北園亭曰致¶雨前守趙王
有禱咸許顧慙昔賢願躡前武掃地而¶祭屏去牖户清
<pb:KR4d0082_WYG_069-8a>
漪繞屋喬木環渚微風肅然神物來¶處吾僚祗敬齋宿
吾府雲興山際倐遍天宇風來不¶疾雷發不怒祁祁甘
澤如哺如乳酒不濡地鴈不升¶俎仁哉有神未請而予
再宿告晴高下咸浦朝陽既<md:KR4d0082_SBCK_019-7a>¶升鉏耨畢舉宿麥斯實施
及禾黍吏免訶譴民病獲¶愈念惟始至神則何取祗薦
醪牲以永斯祜尚饗¶
　
　
<pb:KR4d0082_WYG_069-8b>
　
　
　
　
　
　
　
　欒城後集巻十九<md:KR4d0082_SBCK_019-7b>¶<md:KR4d0082_SBCK_020-1a>¶
<pb:KR4d0082_WYG_070-1a>
欽定¶¶四庫全<md:KR4d0082_SBCK_020-4b>¶書
　<md:KR4d0082_SBCK_020-1a>¶欒城後集巻二十¶
　　　　　　　　　　　　　宋　蘇轍　撰
　祭文一十八首
　　祭張宫保文¶
維元祐六年歳次辛未十二月乙夘朔二十日甲戌¶太中
大夫守尚書右丞蘇轍謹以清酒庶羞之¶奠致祭於故
太子太保致仕張公四¶丈之靈轍之方冠公守西蜀時
<pb:KR4d0082_WYG_070-1b>
予先君幅巾田服尺¶書見公一見而知曰此鴻鵠困於
棘茨君亦嘻嗟世¶莫知我孰謂斯人獨明且果顧我與
兄復徃從之少¶未更事見亦弗疑後將有成達於家邦
斯言是信不¶折不降渉世多艱久而莫伸從公陳宋庇
於有仁既<md:KR4d0082_SBCK_020-1b>¶博以文又約以禮示我夷易行不知止南遷
而還迎¶我而笑世將用子要志於道我曰不然將復見
公俛¶仰六年斯志莫從遺章上聞匪私爾傷慶厯之遺
今¶也則亡嗚呼公之少年坦然不羈自放於酒竹林是
<pb:KR4d0082_WYG_070-2a>
師及其從宦精深粹密禮家法士莫見其隙公之問¶學
初亦弗勤汎然游心功倍於人有疑而問時罔弗¶達禮
則鄭産樂則吳扎公之從巳色温言厲卒然相¶逢忽若
無意其所與交金石弗渝可以托之六尺之孤¶公之事
君道大言深心所不欲富貴莫淫詭詞削草¶人亦弗知
雖罔克用亦罔克疑公老於世事見於外<md:KR4d0082_SBCK_020-2a>¶人之知公兹
亦其槩公性静深灼見安危遇物斯應¶動獲所宜退而
自養湛然純一與天為徒惟道非術¶逮其將亡言若平
<pb:KR4d0082_WYG_070-2b>
生寂然委蜕不怛於行道實在天¶後必有傳謂予可教
而亦弗聞公入不出我出不還¶而使斯道忽乎茫然嗚
呼尚饗¶
　　祭文與可學士文¶
元祐七年八月日太中大夫守門下侍郎蘇轍謹以¶清
酒庶羞之奠致祭於故知湖州與可學士親家翁¶之靈
嗚呼漢蜀太守石室之孫散居梓潼耕稼隠淪¶是生高
人文如西京雅詩楚詞雲溶泉清心恬手柔<md:KR4d0082_SBCK_020-2b>¶𨽻草從橫
<pb:KR4d0082_WYG_070-3a>
毫墨之餘遇物賦形怪石㠝列翠竹羅生¶得於無心見
者自驚嗟世知公以是為賢公心浩然¶實而弗炫有觸
不屈始知其堅世在熈寧士銳而翾¶利誘於旁奔走傾
旋公居其間澹乎忘言洋人病茶¶徐為一宣抱志不伸
委化而遷惟我與公交友忘年¶以静喜我申以婚姻子
喪婦存諸孫在前撫而教之¶尚侈公門窀穸有時送車
盈阡千里寓詞聞乎不聞¶嗚呼尚饗¶
　　祭亡婿文逸民文
<pb:KR4d0082_WYG_070-3b>
元祐七年八月日太中大夫守門下侍郎蘇轍以清<md:KR4d0082_SBCK_020-3a>¶酒
庶羞之奠致祭於故文郎逸民秀才之靈我與君翁¶忘
年之義長女未筓許適君子君少不羣介然老成¶誦詩
屬文亦繼家聲我獨怪君吐詞悲傷是必多難¶否則不
長别我於宋送我於株扶喪舟行萬里有餘¶我還南方
君旅成都相望天涯逾歳一書我還京師¶幸將見君一
病不復發書酸辛女有烈志留鞠諸孤¶賦詩栢舟之死
不渝惸惸遺孫教以詩書庶幾有成¶歸大君閭嗚呼尚
<pb:KR4d0082_WYG_070-4a>
饗¶
　　再祭張宫保文¶
元祐七年八月日太中大夫守門下侍郎睂山蘇轍<md:KR4d0082_SBCK_020-3b>¶謹
以清酒庶羞之奠致祭於故宣徽南院使太子太¶保贈
司空張公四丈之靈公志大而才高氣直而慮¶深世俗
之所不悦而君子之所服膺轍從公游實見¶而知𦕈視
世間若無足為及其觀㑹通以行典禮葢¶未嘗失時汎
觀衆人澹然無心及其結意氣而同憂¶患葢堅如斷金
<pb:KR4d0082_WYG_070-4b>
故方其出也仕歴三世雖未嘗不用¶而才莫能既逮其
處也與衆雜居雖㒺有不伏而中¶情實踈究觀始終疑
其天人或因物以有覺或逢人¶而益信由是嗇氣養神
以終其身中忘我以發照外¶忘物而逺塵至於委化之
日泊然反真嗚呼我之從<md:KR4d0082_SBCK_020-4a>¶公始於父兄師友之交親戚
之情而掩棺不哭送𦵏¶不行無以寄哀請易公名惟文
與定庶幾平生公雖¶不求朝有典刑嗚呼尚饗¶
　　祭亡嫂王氏文
<pb:KR4d0082_WYG_070-5a>
元祐八年歳次癸酉九月丙子朔十八日癸巳太中¶大
夫守門下侍郎蘇轍與新婦徳陽郡夫人史氏謹¶以家
饌酒果之奠致祭於亡嫂同安郡君王氏之靈¶轍幼學
於兄師友實兼志氣雖同以不逮慙兄剛而¶塞物或不
容既以名世亦以不逢轍驟而從初未免¶憂㛐以婦人
處之則優兄坐語言收畀藂棘竄逐邾<md:KR4d0082_SBCK_020-4b>¶城無以自食賜
環而來歳未及期飛集西垣遂入北¶扉貧富慼忻觀者
盡驚㛐居其間不改色聲冠服肴¶蔬率從其先性固有
<pb:KR4d0082_WYG_070-5b>
之非學而然族人咨嗟觀行責¶報謂必多福繼以壽考
中歳而殂理有莫知三子俱¶良聊以慰之兄牧中山始
嬪而徃謂我在兹屬以時¶享距城半舍旁撫仲婦無慼
無懼祭遣諸子嗚呼哀¶哉尚饗¶
　　祭八新婦黃氏文¶
元符二年十一月四日辛未舅姑躬以家饌酒果之¶奠
致祭於故八新婦黃氏之靈吾不善處世得罪乎<md:KR4d0082_SBCK_020-5a>¶朝播
遷南荒水陸萬里家有三子季子季婦實從此¶行自筠
<pb:KR4d0082_WYG_070-6a>
徙雷自雷徙循風波恐懼蹊遂顛絶所至言¶語不通飲
食異和瘴霧昏翳醫藥無有歳行方閏氣¶候殊惡晝熱
如湯夜寒如氷行道殭仆居室困瘁始¶自僕𨽻浸淫不
巳十病六七而汝獨甚天乎何辜遂¶殞於瘴追惟平昔
慈祥寛厚孰云不淑而止於是南¶北異俗伏臘幾廢燔
炙豚魚漸漬果蔬承祀寧賓不¶異中夏卒無一言歎恨
流落逮及啓手脫然而逝惟¶我夙業累爾幼稚興言涕
落呼天何益五里禪室頃¶所嘗寓土燥室完密邇吾廬
<pb:KR4d0082_WYG_070-6b>
權厝其間毋或恐怖二<md:KR4d0082_SBCK_020-5b>¶子雖幼資可成就姑自鞠養無
水火患猶冀災厄有¶盡天造有復全柩北返歸安故土
魂而不昧識此誠¶意嗚呼哀哉尚饗¶
　　北歸祭東塋文¶
維建中靖國元年歳次辛巳三月壬戌朔十五日丙子
男具官轍因姪¶千之等西歸謹以家饌酒果之奠昭告
於先考編禮¶贈太子太師先妣程氏追封成國太夫人
之靈轍恭¶承先業奉教不謹紹聖之初權臣擅命普害
<pb:KR4d0082_WYG_070-7a>
忠良先¶除異巳轍與兄軾同時還南邅回江西流落嶺
外奔¶走萬里始終七年尚賴世德有慿遺澤未冺久處
瘴<md:KR4d0082_SBCK_020-6a>¶霧雖病不死庚辰正月帝出於震推恩四海澤及兄¶
弟同復舊秩皆侍真祠轍遂自龍川北還許下始與諸¶子
濡沫相收西望松檟鬱葱在目然念灑掃弗躬齋¶祭遐
逖歳月滋久悔咎何贖兄軾來自海南道逺未¶至皆以
困躓之餘思歸未獲如人病躄心不忘起瞻¶望涕泗不
知所言謹告
<pb:KR4d0082_WYG_070-7b>
　　祭亡兄端明文¶
維建中靖國元年歳次辛巳九月乙未朔初五日癸¶亥
弟具官轍謹遣男逺以家饌酒果之奠致祭於亡¶兄端
明子瞻之靈嗚呼手足之愛平生一人幼學無<md:KR4d0082_SBCK_020-6b>¶師受業
先君兄敏我愚賴以有聞寒暑相從逮壯而¶分渉世多
艱竟奚所為如鴻風飛流落四維渡嶺渉¶海前後七朞
瘴氣所烝&KR0275;風所吹有來中原人鮮克¶還義氣外強道
心内全百折不摧如有待然真人龍¶翔雷雨浹天自儋
<pb:KR4d0082_WYG_070-8a>
而廉自廉而永道路數千亦未出嶺¶終止毘陵有田數頃
逝將歸休築室鑿井嗚呼天之難¶忱命不可期秋景渉
江宿瘴乘之上燥下寒氣不能¶支啓手無言時惟我思
念我伯仲我處其季零落盡¶矣形影無繼嗟乎不淑不
見而逝號呼不聞泣血至¶地兄之文章今世第一忠言
嘉謨古之遺直名冠多<md:KR4d0082_SBCK_020-7a>¶士義動蠻貊流竄雖久此聲不
没遺文粲然四海所¶傳易書之秘古所未聞時無孔子
孰知其賢以俟聖¶人後則當然喪來自東病不克迎卜
<pb:KR4d0082_WYG_070-8b>
𦵏嵩陽既有治¶命三子孝敬㒺留於行陟岡望之涕泗
雨零尚饗¶
　　再祭亡嫂王氏文¶
維崇寧元年歳次壬申四月乙酉朔二十三日丁未¶具
官蘇轍與新婦德陽郡夫人史氏謹以家饌酒果¶之奠
致祭於亡嫂同安郡君王氏之靈嗚呼天禍我¶家兄歸
自南没於毘陵諸孤䕶喪行於淮汴望之拊¶膺自㛐之
亡旅殯西圻九年於今兄没有命𦵏我嵩<md:KR4d0082_SBCK_020-7b>¶山土厚水深
<pb:KR4d0082_WYG_070-9a>
邁徃告遷及迨初婦靈輀是升道出潁¶川家寓於兹迎
哭傷心逺日孟秋水潦方降畏行不¶能塋兆東南精舍
在焉有佛與僧徃寓其堂以須兄¶至歸於丘林雖非故
鄉親族不遐勿畏勿驚嗚呼尚¶饗¶
　　再祭亡兄端明文¶
維崇寧元年歳次壬午五月乙夘朔日弟具官轍與¶新
婦德陽郡夫人史氏謹以家饌酒果之奠致祭於¶亡兄
子瞻端明尚書之靈嗚呼惟我與兄出處昔同¶幼學無
<pb:KR4d0082_WYG_070-9b>
師先君是從遊戲圖書寤寐其中曰予二人要<md:KR4d0082_SBCK_020-8a>¶如是終
後迫寒飢出仕於時鄉舉制䇿並驅而馳猖¶狂妄行誤
為世羈始以是得終以失之兄遷於黃我斥¶於筠流落
空山友其野人命不自知還服簮紳俛仰¶幾何寵禄遄
臻欲去未遑禍來盈門大庾之東漲海¶之南黎蜒雜居
非人所堪瘴起襲帷&KR0275;來掀簷卧不¶得寐食何暇甘如
是七年雷雨一覃兄歸晉陵我還¶潁川願一見之乃有
不然瘴暑相尋醫不能痊嗟兄¶與我再起再顛未嘗不
<pb:KR4d0082_WYG_070-10a>
同今乃獨先嗚呼我兄而止¶斯耶昔始宦遊誦韋氏詩
夜雨對床後勿有違進不¶知退踐此禍機欲復斯言而
天奪之先壟在西老泉<md:KR4d0082_SBCK_020-8b>¶之山歸骨其旁自昔有言勢不
克從夫豈不懐地雖¶郟鄏山曰峩睂天實命之豈人也
哉我寓此邦有田¶一㕓子孫安之殆不復遷兄來自西
於是磐桓卜告¶孟秋歸於其阡潁川有蘇肇自兄先嗚
呼尚饗¶
　　再祭八新婦黃氏文
<pb:KR4d0082_WYG_070-10b>
維年月日舅具官蘇轍姑德陽郡夫人史氏謹以家¶饌
酒果致祭於亡第八新婦黃氏之靈我昔南遷自¶筠徂
雷自雷徂循萬里之行季子季婦同此艱勤婦¶生名家
有德有容幼不逮門繾綣相從冐嶮渉瘴初¶無咎言念
我厄窮徃反累汝愧於心顔瘴病彌月藥<md:KR4d0082_SBCK_020-9a>¶石不效卒殞
當年弱子稚女躑躅吾側念母悽然汝徃¶莫追撫此二
孫冀其成人命降自天舉家北返與¶柩俱還嗟哉吾兄
没於毘陵返𦵏郟山兆域寛深舉¶棺從之土厚且堅種
<pb:KR4d0082_WYG_070-11a>
栢成林以付而子百年以安嗚¶呼尚饗¶
　　祭范子中朝散文¶
維建中靖國元年歳次辛巳十二月丁亥朔初十日¶丙
申太中大夫提舉鳯翔府上清太平宫䕶軍蘇轍¶謹以
清酒庶羞之奠致祭於故朝散范君子中之靈¶蘇氏范
氏同出坤維蜀公告休居潁之湄我老去國<md:KR4d0082_SBCK_020-9b>¶歸亦從之
公逝久矣見其長子婚姻之故莫我遐棄¶一叩我門遂
不再至嗟夫不淑病日以侵一卧歴時¶弗寤弗興一子
<pb:KR4d0082_WYG_070-11b>
既冠一衣始勝我見蜀公帝城西偏¶君與中叔笑言相
驩叔先仲亡君獨蒼顔内撫族黨¶外接友朋恭敬愷悌
此邦所稱嗟我寓新孰慰此心¶升堂不見哭不復聞俛
仰幾何獨為古人鄉黨之好¶盡此一罇嗚呼尚饗¶
　　祭王子敏奉議文¶
維年月日具官蘇轍謹以清酌庶羞之奠致祭於故¶知
縣奉議王君子敏之靈昔我在宋吾兄在徐君家<md:KR4d0082_SBCK_020-10a>¶伯仲
來學詩書行義不回詞章有餘我曰可人綴以¶婚姻既
<pb:KR4d0082_WYG_070-12a>
親且友其行日新伯氏不淑殞於方春君登¶丙科又敏
於政惠於上官民亦不病矯然衆中氣和¶而正孝友之
善中發於誠均其有無以及孤惸嫁女¶娶婦期不負兄
我居潁川君令陵臺十日税駕為我¶徘徊受法道師不
近酒杯我顧君笑自苦奚為隙駒¶逝矣為樂何時去我
三年遂病以衰失官居汝啓處¶未安伏枕不興將没何
言有志弗從使我永嘆嗚呼¶尚饗¶
　　遣适歸祭東塋文<md:KR4d0082_SBCK_020-10b>¶
<pb:KR4d0082_WYG_070-12b>
維崇寧三年歳次甲申八月壬寅朔二十一日壬戌¶男
降授朝請大夫䕶軍賜紫金魚袋轍謹遣第二男¶承事
郎監東嶽廟适西歸致祭於先君贈太子太師¶先妣程
氏五三君追封成國太夫人之墓轍自元符¶庚辰䝉恩
北歸西望松檟即懐歸志孤拙多難事與¶心違俛仰四
年進退惟戾日月不待齒髪變衰深懼¶溘然無復歸日
遣适代徃周行兆域有志不獲涕泗¶垂臆兄軾巳没遺
言𦵏汝轍與婦史夙約歸祔常指¶庚穴以敕諸子茍未
<pb:KR4d0082_WYG_070-13a>
即死猶幸一歸躬行汛掃以畢¶餘願尊靈不泯鍳此誠
意尚饗<md:KR4d0082_SBCK_020-11a>¶　　祭黃師是龍圖文¶
嗚呼尊先使君與我早歳旅於天廷自唐巳然同年¶友
朋異姓弟兄南北東西不約而親義均同生君家¶在陳
我官陳庠時始合并君方少年出從鄉貢曄然¶有聲一
飛絶羣不入州縣數載公卿無惡於民無怨¶於友氣和
且平我遷南方歸來老矣故舊無幾君家¶父子見我京
<pb:KR4d0082_WYG_070-13b>
師相顧而喜徃來綢繆昏姻之好實始¶於此我廢於時
君任日躋一榮一瘁親友之恩始終¶不渝允也君子君
於父兄人無間言閔子是似其於¶吏民不剛不柔次公
之比謂當百年仰事慈親以及<md:KR4d0082_SBCK_020-11b>¶愛弟柰何不淑有志不
終中道而棄丹旐翩然宛丘¶之隅萬事巳矣我老杜門
素車不行一慟永巳嗚呼¶尚饗¶
　　祭范彛叟右丞文¶
維年月日具官蘇轍謹遣男具官遲以清酌庶羞之¶奠
<pb:KR4d0082_WYG_070-14a>
致祭於故右丞范公彛叟之靈維昔先正文正稱¶首嗟
我晩生不識耆舊從事南都見其叔子議論瑯¶然前人
是似我遷南方六年而歸平生交舊多聚京¶師晩遇仲
氏秉國之維以義知我傾葢不疑我復遷¶南仲亦繼徃
瘴癘侵凌氣血凋喪同歸潁川白首相<md:KR4d0082_SBCK_020-12a>¶向問疾於牀執
手無言慟哭其堂殱此忠賢公方在¶朝四方所瞻居未
逾歳亦來守邦顧我里閈盃酒相¶從徃還之歡意若將
終我寓汝南公旅彭城尺書不¶通期我以誠我還舊廬
<pb:KR4d0082_WYG_070-14b>
終歳杜門公歸訪我欣然笑¶言三日不見而以訃聞老
病無朋誰復念我永懐仲¶叔言出涕墮於乎哀哉尚饗¶
　　祭寳月大師宗兄文¶
維紹聖二年歳次乙亥十月癸亥朔十一日癸酉降¶授
左朝議大夫試少府監分司南京䕶軍蘇轍因僧¶法舟
西歸以香茶果蔬之奠致祭於故寳月大師宗<md:KR4d0082_SBCK_020-12b>¶兄之塔
轍方志學從先君子東遊故都覽觀藥市解¶鞅精舍時
始見兄頎然如鵠介而善鳴宗黨之故情¶若舊識屈信
<pb:KR4d0082_WYG_070-15a>
臂頃閱歳四十性直且剛纎惡不容與¶人盡言口如病
風惟我兄弟不見瑕疵行有利病勢¶有隆汙始終一意
不為薄厚交遊之間葢未始有昔¶我之東師則有言遊
宦如寄非可久安意適忘歸憂¶患所由亟還於鄉泉石
可求我志師言未返而顛師¶亦不待與化俱遷遣舟與
榮萬里來訃開紙失聲悔¶恨無所彈指西望夘塔既成
臨絶之言求我以銘自¶我竄逐憂病相襲緝綴清風得
一妄十追懐曩好徒<md:KR4d0082_SBCK_020-13a>¶有此心心則不忘而病未能收淚
<pb:KR4d0082_WYG_070-15b>
語舟歸酌流水一¶生一死誠則無巳嗚呼尚饗¶
　　祭逍遥聰長老¶
紹聖三年九月二十九日降授左朝議大夫試少府¶監
分司南京䕶軍蘇轍謹以香茶果蔬之奠告於故¶逍遥
長老聰公我生多故再謫於筠萬里故鄉孰為¶故人師
自吾蜀為筠導師坦然無心言直氣夷顧我¶如故彌久
而堅逮兹再來為我出山逍遥無師衆願¶師徃師念我
獨為衆所强入山幾何自春徂秋一病¶不治蟬蛻莫留
<pb:KR4d0082_WYG_070-16a>
此心超然去住不疑筠人懐思涕泣<md:KR4d0082_SBCK_020-13b>¶嗟咨山中來告夘
塔將成一奠之哀斯未忘情尚饗¶
　
　
　
　
　
　
<pb:KR4d0082_WYG_070-16b>
　
　
　
　
　
　
　
　欒城後集巻二十¶
<md:KR4d0082_SBCK_021-1a>¶
<pb:KR4d0082_WYG_071-1a>
欽定四庫全書
　欒城<md:KR4d0082_SBCK_021-1b>¶後<md:KR4d0082_SBCK_021-18b>¶集巻二十一<md:KR4d0082_SBCK_021-1a>¶　　　　　　　　　¶　　　　宋　蘇轍　撰
　雜文一十三首¶
　　汝州龍興寺修吳畫記
予¶先君宫師平生好畫家居甚貧而購畫常若不及¶予
兄子瞻少而知畫不學而得用筆之理轍少聞其¶餘雖
不能深造之亦庶幾焉凡今世自隋晉以上畫¶之存者
<pb:KR4d0082_WYG_071-1b>
無一二矣自唐以來乃時有見者世之志於¶畫者不以
此為師則非畫也予昔遊成都唐人遺跡¶遍於老佛之
居先蜀之老有能評之者曰畫格有四¶曰能妙神逸葢
能不及妙妙不及神神不及逸稱神<md:KR4d0082_SBCK_021-1b>¶者二人曰范瓊趙
公祐而稱逸者一人孫遇而巳范¶趙之工方圜不以規
矩雄傑偉麗見者皆知愛之而¶孫氏縱横放肆出於法
度之外循法者不逮其精有¶從心不逾矩之妙於睂之
福海精舍為行道天王其¶記曰集潤州高座寺張僧繇
<pb:KR4d0082_WYG_071-2a>
予每觀之輒歎曰古之¶畫者必至於此然後為極歟其
後東遊至岐下始見¶吳道子畫乃驚曰信矣畫必以此
為極也葢道子之¶迹比范趙為竒而比孫遇為正其稱
畫聖抑以此耶¶紹聖元年四月予以罪謫守汝陽間與
通守李君純¶繹遊龍興寺觀華嚴小殿其東西夾皆道
子所畫東<md:KR4d0082_SBCK_021-2a>¶為維摩文殊西為佛成道比岐下所見筆迹
尤放然¶屋瓦弊漏塗棧缺弛幾侵於風雨葢事之精不
可傳¶者常存乎其人人亡而迹存達者猶有以知之故
<pb:KR4d0082_WYG_071-2b>
道¶子得之隋晉之餘而范趙得之道子之後使其迹亡¶
雖有達者尚誰發之時有僧惠真方葺寺大殿乃喻¶使
先治此予與李君亦少助焉不逾月堅完如新於¶殿危
之中得記曰治平丙午蘓氏惟政所葺衆異之¶曰前後
葺此皆蘓氏豈偶然也哉惠真治石請記五¶月二十五
日¶
　　汝州楊文公詩石記<md:KR4d0082_SBCK_021-2b>¶祥符六年楊公大年以翰林學士請急還陽翟省親¶疾
<pb:KR4d0082_WYG_071-3a>
繼稱病求解官章聖皇帝以其才高名重排羣議¶貸不
加罪逾年以祕書監知汝州公至汝常稱病以¶事付僚
史以文墨自虞得詩百餘篇既還朝汝人刻¶之於石皇
祐中郡守王君為建思賢亭於北園之東¶偏紹聖元年
四月予自門下侍郎得罪出守兹土時¶亭敝巳甚詩石
散落亡者過半取公汝陽編詩而刻¶之仍増廣思賢龕
石於左右壁嗚呼公以文學鑒裁¶獨歩咸平祥符間事
業比唐燕許無愧所與交皆賢¶公相一時名士多出其
<pb:KR4d0082_WYG_071-3b>
門然方其時則巳有流落之<md:KR4d0082_SBCK_021-3a>¶歎既没十有五年聲名猶
籍籍於士大夫而思賢廢於¶𨽻舍馬廏之後詩石散於
高臺華屋之下矣凡假外¶物以為榮觀葢不足恃而公
之清風雅量固自不隨¶世磨滅耶然子獨拳拳未忍其
委於荒榛野草而復¶完之抑非陋歟抑非陋歟¶
　　李簡夫少卿詩集引¶
熈寧初予從張公安道以弦誦教陳之士大夫方是¶時
朝廷以繇役溝洫事責成郡邑陳雖號少事而官¶吏奔
<pb:KR4d0082_WYG_071-4a>
走以不及為憂予獨以詩書諷議竊禄其間雖¶幸得脱
於簡書而出無所與遊葢亦無以為樂也時<md:KR4d0082_SBCK_021-3b>¶太常少卿
李君簡夫歸老於家出入於鄉黨者十有¶五年矣間而
徃從之其居處被服約而不陋豐而不¶餘聽其言未嘗
及世俗徐誦其所為詩曠然閑放徃¶徃脫略繩墨有遺
我忘物之思問其所與遊多慶歴¶名卿而元獻晏公深
知之求其平生之志則曰樂天¶吾師也吾慕其為人而
學其詩患莫能及耳予退而¶質其里人曰君少好學詳
<pb:KR4d0082_WYG_071-4b>
於吏道葢嘗便諸部矣未¶老而得疾不至於廢而棄其
官其家蕭然饘粥之不¶給而君居之泰然其子君武始
棄官以謀養浮沉里¶閭不避勞辱未幾而家以足聞陳
人喜種花比於洛<md:KR4d0082_SBCK_021-4a>¶陽每歳春夏遊者相屬彌月君攜壺
命侣無一日不¶在其間口未嘗問家事晩歳其詩尤高
信乎其似樂¶天也予時方以遊宦為累以謂士雖不遇
如樂天入¶為從官以諫争顯出為牧守以循良稱歸老
泉石憂¶患不及其身而文詞足以名後世可以老死無
<pb:KR4d0082_WYG_071-5a>
憾矣¶君仕雖不逮樂天而始終類焉夫又將何求葢予
未¶去陳而君亡其後十有九年元祐辛未予以幸遇與¶
聞國政禄浮於昔人而令名不聞老將至矣而國恩¶未
報未敢言去葢嘗恐兹心之不從也君之孫宣徳¶郎公
輔以君詩集來告願得予文以冠其首予素高<md:KR4d0082_SBCK_021-4b>¶君之行
嘉其止足而懼不能蹈也故具道疇昔之意¶以授之凡
君詩古律若干篇分為二十巻¶
　　王子立秀才文集引
<pb:KR4d0082_WYG_071-5b>
昔予既壯有二婿曰文務光王適務光俊而剛適秀¶而
和予方從事南都二子從予學為文皆長於詩騷¶然務
光之文悲哀摧咽有江文通孟東野感物傷巳¶之思予
每非之曰子有父母昆弟之樂何苦為此務¶光終不能
改也既而喪其親終喪五年而終予哭之¶慟曰悲夫彼
其文固有以兆之乎始予自南都謫居¶江南凡六年而
歸適未嘗一日不從也既與予同憂<md:KR4d0082_SBCK_021-5a>¶患至於涵泳圖史
馳騖浮圖老子之說亦未嘗不同¶之故其聞道益深為
<pb:KR4d0082_WYG_071-6a>
文益高而予觀之亦益久葢其¶於兄弟妻子嚴而有恩
和而有禮未嘗有過故予嘗¶曰子非獨予親戚亦朋友
也元祐四年秋予奉詔使¶契丹九月君以女弟將適人
將鬻濟南之田以遣之¶告予為一月之行明年春還自
契丹及境而君書不¶至予固疑之及家問之曰噫嘻君
未至濟南病没於¶奉高予哭之失聲君大父諱鬷慶厯
中樞宻使以厚¶重氣節稱考諱正路尚書比部郎中樂
易好施得名¶於士大夫而君以孝友文章居其後謂當
<pb:KR4d0082_WYG_071-6b>
久逺而中<md:KR4d0082_SBCK_021-5b>¶道夭理有不當然者况予老矣而并失此二
人能無¶悲乎君之没女初未能言而子裔未生君弟遹
昔與¶君客徐始識予兄子瞻子瞻皆賢之意王氏之遺
懿¶其卒在遹乎遹裒君之文得詩若干賦若干雜文若¶
干分為若干巻以示予予讀之流涕為此文冠之庶¶幾
初裔能立以畀之¶
　　子瞻和陶淵明詩集引¶
東坡先生謫居儋耳寘家羅浮之下獨與幼子過負¶擔
<pb:KR4d0082_WYG_071-7a>
渡海葺茅竹而居之日㗖蒣芋而華屋玉食之念¶不存
於胸中平生無所嗜好以圖史為園囿文章為<md:KR4d0082_SBCK_021-6a>¶鼔吹至
此亦皆罷去獨喜為詩精深華妙不見老人¶衰憊之氣
是時轍亦遷海康書來告曰古之詩人有¶擬古之作矣
未有追和古人者也追和古人則始於¶東坡吾於詩人
無所甚好獨好淵明之詩淵明作詩¶不多然其詩質而
實綺癯而實腴自曹劉鮑謝李杜¶諸人皆莫及也吾前
後和其詩凡百數十篇至其得¶意自謂不甚愧淵明今
<pb:KR4d0082_WYG_071-7b>
將集而并録之以遺後之君¶子子為我志之然吾於淵
明豈獨好其詩也哉如其¶為人實有感焉淵明臨終䟽
告儼等吾少而窮苦每¶以家貧東西遊走性剛才拙與
物多忤自量為已<md:KR4d0082_SBCK_021-6b>¶必貽俗患黽俛辭世使汝等幼而飢
寒淵明此語葢¶實録也吾今真有此病而不蚤自知半
生出仕以犯¶世患此所以深服淵明欲以晩節師範其
萬一也嗟¶夫淵明不肯為五斗米一束帶見鄉里小人
而子瞻¶出仕三十餘年為獄吏所折困終不能悛以䧟
<pb:KR4d0082_WYG_071-8a>
於大¶難乃欲以桑榆之末景自託於淵明其誰肯信之
雖¶然子瞻之仕其出入進退猶可考也後之君子其必¶
有以處之矣孔子曰述而不作信而好古竊比於我¶老
彭孟子曰曾子子思同道區區之迹葢未足以論¶士也
轍少而無師子瞻既冠而學成先君命轍師焉<md:KR4d0082_SBCK_021-7a>¶子瞻常
稱轍詩有古人之風自以為不若也然自其¶斥居東坡
其學日進沛然如川之方至其詩比杜子¶美李太白為
有餘遂與淵明比轍雖馳驟從之而常出¶其後其和淵
<pb:KR4d0082_WYG_071-8b>
明轍繼之者亦一二焉紹聖四年十二月¶十九日海康
城南東齋引¶
　　六孫名字說¶
予三子伯曰遲仲曰适叔曰遜始各一子耳予年六¶十
有五而三人各復一子於是予始六孫昔予兄子¶瞻命
其諸孫皆以竹名故名遲之子長曰簡幼曰䇿¶易曰乾
以易知坤以簡能易則易知簡則易從易知<md:KR4d0082_SBCK_021-7b>¶則有親易
從則有功有親則可久有功則可大可久¶則賢人之徳
<pb:KR4d0082_WYG_071-9a>
可大則賢人之業故簡之字曰業乾之¶䇿二百一十有
六坤之䇿一百四十有四易之始未¶有䇿也文王演而
重之然後䇿可見故䇿之字曰演¶适之子長曰籀幼曰
範書起於篆而究於𨽻史籀始¶篆篆𨽻皆成於滋也故
籀之字曰滋範法也王良與¶嬖奚乘不獲一禽曰我為
之範馳驅終日不獲一為¶之詭遇一朝而獲十我不貫
與小人乘請辭故範之¶字曰御遜之子長曰筠幼曰築
始予得罪於朝而放¶於筠遜從而筠生傳曰禮之於人
<pb:KR4d0082_WYG_071-9b>
如松栢之有心也<md:KR4d0082_SBCK_021-8a>¶如竹箭之有筠也皆其堅者也故筠
之字曰堅孔子¶曰譬如為山未成一簣止吾止也譬如
平地雖覆一¶簣進吾徃也為山者必築前無所見則未
成一簣而¶止茍有見矣則雖覆一簣而進進而不止雖
山可成¶也故築之字曰進予葢老矣而三子方壯將復
有子¶而予不及見乎則巳矣如猶及見焉則又將名之
竢¶其長而示之使知名之之意焉可也¶
　　書孫朴學士手冩華嚴經後
<pb:KR4d0082_WYG_071-10a>
開府孫公歴仕四朝與聞國政者再經渉夷險而不¶改
其度世皆知貴之矣至其中心純白表裏如一平<md:KR4d0082_SBCK_021-8b>¶生無
負於物則世之人未必盡知之公之守真定也¶聞其覺
山僧惠實説法惻然有契於心遂以為善知¶識復受詔
祈雨此山能出其靈蛇以救枯槁此僧此¶蛇豈其用意
專精獨有以識公誠心歟公亦嘗為請¶於朝得間歳度
僧又為實立碑於塔終身眷眷若有¶遇於此公子元忠
復手書此經藏之山中以成公遺¶意如佛所説因縁不
<pb:KR4d0082_WYG_071-10b>
為妄語則予兄子瞻所記可信¶不疑矣元祐八年十二
月八日¶
　　書楞嚴經後¶
予自十年來於佛法中漸有所悟經歴憂患皆世所<md:KR4d0082_SBCK_021-9a>¶希
有而真心不亂每得安樂崇寧癸未自許遷蔡杜¶門幽
坐取楞嚴經翻覆熟讀乃知諸佛涅槃正路從¶六根入
每趺坐燕安覺外塵引起六根根若隨去即¶墮生死道
中根若不隨返流全一中中流入即是涅¶槃真際觀照
<pb:KR4d0082_WYG_071-11a>
既久如淨玻璃内含寳月稽首十方¶三世一切佛菩薩
羅漢僧慈悲哀愍惠我無生法忍¶無漏勝果誓願心心
䕶持勿令退失三月二十五日¶志¶
　　書金剛經後二首¶
予讀楞嚴知六根源出於一外縁六塵流而為六隨<md:KR4d0082_SBCK_021-9b>¶物
淪逝不能自返如來憐愍衆生為設方便使知¶出門即
是歸路故於此經指涅槃門初無隠蔽若衆¶生能洗心
行法使塵不相縁根無所偶返流全一六¶用不行晝夜
<pb:KR4d0082_WYG_071-11b>
中中流入與如來法流水接則自其肉¶身便可成佛如
來猶恐衆生於六根中未知所從乃¶使二十五弟子各
說所證而觀世音以聞思修為圓¶通第一其言曰初於
聞中入流無所所入既寂動静¶二相了然不生如是漸
增聞所聞盡盡聞不住覺所¶覺空空覺極圓空所空㓕
生㓕既㓕寂㓕見前若能¶如是圓拔一根則諸根皆脫
於一彈指頃遍歴三空<md:KR4d0082_SBCK_021-10a>¶即與諸佛無異矣既又讀金剛
經說四果人須陀洹¶名為入流而無所入不入色聲香
<pb:KR4d0082_WYG_071-12a>
味觸法是名須陀¶洹乃廢經而嘆曰須陀洹所證則觀
世音所謂初於¶聞中入流無所者耶入流非有法也唯
不入六塵安¶然常住斯入流矣至於斯陀含名一徃來
而實無徃¶來阿那含名為不來而實無不來葢徃則入
塵來則返¶本斯陀含雖能來矣而未能無徃阿那含非
徒不徃¶而亦無來至阿羅漢則徃來意盡無法可得然
則所¶謂四果者其實一法也但歴三空有淺深之異耳
予¶觀二經之言本若符契而世或不喻故明言之
<pb:KR4d0082_WYG_071-12b>
經言<md:KR4d0082_SBCK_021-10b>¶如來有五眼近矚牆宇逺覽山河肉眼也隨其福
德¶見有逺近天眼也知物皆妄坐而轉物慧眼也入萬¶
法遍法界法眼也以慧眼轉物以法眼遍物佛眼也¶謂
如來有慧眼法眼佛眼可也何肉眼天眼之有曰¶如來
為衆生故入諸趣在人則同其肉眼在天則同¶其天眼
如聲聞人住無為法而畏生死則亦有慧眼¶而已耳¶
　　書白樂天集後二首¶
元符二年夏六月予自海康再謫龍川冐大暑水陸¶行
<pb:KR4d0082_WYG_071-13a>
數千里至羅浮水益小舟益庳惕然有瘴暍之慮<md:KR4d0082_SBCK_021-11a>¶乃留
家於山下獨與幼子逺葛衫布被乘葉舟秋八¶月而至
既至廬於城東聖壽僧舍閉門索然無以終¶日欲借書
於居人而民家無畜書者獨西鄰黃氏世¶為儒粗有簡
冊乃得樂天文集閱之樂天少年知讀¶佛書習禪定既
渉世履憂患胸中了然照諸幻之空¶也故其還朝為從
官小不合即捨去分司東洛優游¶終老葢唐世士大夫
達者如樂天寡矣予方流轉風¶浪未知所止息觀其遺
<pb:KR4d0082_WYG_071-13b>
文中甚愧之然樂天處世不¶幸在牛李黨中觀其平生
端而不倚非有所附麗者也¶葢勢有所至而不能已耳
㑹昌之初李文饒用事樂<md:KR4d0082_SBCK_021-11b>¶天適巳七十遂求致仕不一
二年而没嗟夫文饒尚¶不能置一樂天於分司中耶然
樂天每閑冷衰病發¶於咏嘆輒以公卿投荒僇死不獲
其終者自解予亦¶鄙之至其聞文饒謫朱崖三絶句刻
覈尤甚樂天雖¶陋葢不至此也且樂天死於㑹昌之初
而文饒之竄¶在㑹昌末年此决非樂天之詩豈樂天之
<pb:KR4d0082_WYG_071-14a>
徒淺陋不¶學者附益之耶樂天之賢當為辨之
圎覺經云動念¶息念皆歸迷悶世間諸修行人不墮動
念中即墮息¶念中矣欲兩不墮必先辨真妄使真不㓕
則妄不起¶妄不起而六根之源湛如止水則未嘗息念
而念自<md:KR4d0082_SBCK_021-12a>¶静矣如此乃為真定真定既立則真惠自生定
惠圎¶滿而衆善自至此諸佛心要也金剛經云應無所
住¶而生其心既不住六塵亦不住静六塵日夜遊於六¶
根而兩不相染此樂天所謂六根之源湛如止水也¶六
<pb:KR4d0082_WYG_071-14b>
祖嘗吿大弟子假使坐而不動除得妄起心此法¶同無
情即能障道道須流通何以却住心心不住即¶流通住
即被縛故五祖告牛頭亦云妄念既不起真¶心任遍知
皆所謂應無所住而生其心者也佛祖舊¶説符合如此
而樂天八漸偈亦似見此事故書其後¶寄子瞻兄<md:KR4d0082_SBCK_021-12b>¶　　書鮮于子駿父母贈告後¶
中山鮮于子駿世居閬中昔伯父文甫郎中通守是¶邦
子駿方弱冠以進士見伯父稱之曰君異日學為¶名儒
<pb:KR4d0082_WYG_071-15a>
仕為循吏遂以鄉舉送之其後子駿宦學日以¶有聲予
侍親京師始從之遊已而予在應天幕府子¶駿以部使
者攝府事朝夕相從也元祐初予為中書¶舍人子駿為
諫議大夫出入東西省無日不見是時¶司馬君實吕晦
叔范堯夫皆在朝廷與子駿有平生¶之舊方將大用之
而子駿巳病矣是歳明堂赦書贈¶其先人金紫光禄大
夫安德郡太夫人予適當制實<md:KR4d0082_SBCK_021-13a>¶為之詞未幾子駿以疾
不起歸葬陽翟後十年士大¶夫遭南遷之禍凡七年予
<pb:KR4d0082_WYG_071-15b>
自龍川歸潁川子駿之子¶綽來見涕泗言曰伯兄頡季
弟焯不幸亡矣惟羣綽¶在公與先君有文字之好願録
舊詞將刻之石以慰¶諸孤思慕不巳之意予亦流落南
荒不自意全得至¶於此撫念存没流涕而從其請建中
靖國元年三月¶十七日記¶
　
　
　<md:KR4d0082_SBCK_022-1a>¶欒城後集巻二十一

<pb:KR4d0082_WYG_072-1a>
欽定四庫全書
　欒城後集巻二十二¶
　　　　　　　　　　　　　宋　蘇轍　撰
　墓誌銘一首
　　亡兄子瞻端明墓誌銘¶
予兄子瞻謫居海南四年春正月今天子即位推恩¶海
内澤及鳥獸夏六月公被命渡海北歸明年舟至¶淮浙
秋七月被病卒於毘陵呉越之民相與哭於市¶其君子
<pb:KR4d0082_WYG_072-1b>
相弔於家訃聞四方無賢愚皆咨嗟出涕太¶學之士數
百人相率飯僧慧林佛舍嗚呼斯文墜矣¶後生安所復
仰公始病以書屬轍曰即死葬我嵩山下¶子為我銘轍
執書哭曰小子忍銘吾兄公諱軾姓蘇¶字子瞻一字和
仲世家睂山曾大父諱杲贈太子太<md:KR4d0082_SBCK_022-1b>¶保妣宋氏追封昌
國太夫人大父諱序贈太子太傅¶妣史氏追封嘉國太
夫人考諱洵贈太子太師妣程¶氏追封成國太夫人公
生十年而先君宦學四方太¶夫人親授以書聞古今成
<pb:KR4d0082_WYG_072-2a>
敗輒能語其要太夫人嘗¶讀東漢史至范滂傳慨然太
息公侍側曰軾若為滂¶夫人亦許之否乎太夫人曰汝
能為滂吾顧不能為¶滂母耶公亦奮厲有當世志太夫
人喜曰吾有子矣¶比冠學通經史屬文日數千矣嘉祐
二年歐陽文忠¶公考試禮部進士疾時文之詭異思有
以救之梅聖¶俞時與其事得公論刑賞以示文忠文忠
驚喜以為<md:KR4d0082_SBCK_022-2a>¶異人欲以冠多士疑曾子固所為子固文忠
門下士¶也乃寘公第二復以春秋對義居第一殿試中
<pb:KR4d0082_WYG_072-2b>
乙科¶以書謝諸公文忠見之以書語聖俞曰老夫當避
此¶人放出一頭地士聞者始譁不厭久乃信服丁太夫¶
人憂終喪五年授河南福昌主簿文忠以直言薦之¶祕
閣試六論舊不起草以故文多不工公始具草文¶義粲
然時以為難比答制䇿復入三等除大理評事¶簽書鳯
翔府判官長吏意公文人不以吏事責之公¶盡心其職
老吏畏服關中自元昊叛命人貧役重岐¶下歳以南山
木栰自渭入河經底柱之險衙前以破<md:KR4d0082_SBCK_022-2b>¶産者相繼也公
<pb:KR4d0082_WYG_072-3a>
徧問老校曰木栰之害本不至此若¶河渭未漲操栰者
以時進止可無重費也患其乘河¶渭之暴多方害之耳
公即修衙規使衙前得自擇水¶工栰行無虞乃言於府
使得係籍自是衙前之害减¶半治平二年罷還判登聞
鼓院英宗在藩聞公名欲¶以唐故事召入翰林宰相限
以近例欲召試祕閣上¶曰未知其能否故試如蘇軾有
不能耶宰相猶不可¶及試二論皆入三等得直史舘丁
先君憂服除時熈¶寧二年也王介甫用事多所建立公
<pb:KR4d0082_WYG_072-3b>
與介甫議論素¶異既還朝寘之官告院四年介甫欲變
更科舉上疑<md:KR4d0082_SBCK_022-3a>¶焉使兩制三館議之公議上上悟曰吾固
疑此得蘇¶軾議意釋然矣即日召見問何以助朕公辭
避久之¶乃曰臣竊意陛下求治太急聽言太廣進人太
銳願¶陛下安静以待物之來然後應之上悚然聽受曰
卿¶三言朕當詳思之介甫之黨皆不悦命攝開封推官¶
意以多事困之公决斷精敏聲聞益逺㑹上元有㫖¶市
浙燈公密疏舊例無有不宜以玩好示人即有㫖¶罷殿
<pb:KR4d0082_WYG_072-4a>
前初䇿進士舉子希合争言祖宗法制非是公¶為考官
退擬答以進深中其病自是論事愈力介甫¶愈恨御史
知雜事者為誣奏公過失窮治無所得公<md:KR4d0082_SBCK_022-3b>¶未嘗以一言
自辨乞外任避之通判杭州是時四方¶行青苗免役市
易浙西兼行水利鹽法公於其間常¶因法以便民民賴
以少安高麗入貢使者凌蔑州郡¶押伴使臣皆本路筦
庫乘勢驕横至與鈐轄亢禮公¶使人謂之曰逺夷慕化
而来理必恭順今乃爾暴恣¶非汝導之不至是也不悛
<pb:KR4d0082_WYG_072-4b>
當奏之押伴者懼為之小¶戢使者發幣於官吏書稱甲
子公却之曰高麗於本¶朝稱臣而不稟正朔吾安敢受
使者亟易書稱熈寕¶然後受之時以為得體吏民畏愛
及罷去猶謂之學¶士而不言姓自杭徙知密州時方行
手實法使民自<md:KR4d0082_SBCK_022-4a>¶疏財産以定户等又使人得告其不實
司農寺又下¶諸路不時施行者以違制論公謂提舉常
平官曰違¶制之坐若自朝廷誰敢不從今出於司農是
擅造律¶也若何使者驚曰公姑徐之未幾朝廷亦知手
<pb:KR4d0082_WYG_072-5a>
實之¶害罷之密人私以為幸郡嘗有盜竊發而未獲安
撫¶轉運司憂之遣一三班使臣領悍卒數十人入境捕¶
之卒凶暴恣行以禁物誣民入其家争鬬至殺人畏¶罪
驚散欲為亂民訴之公投其書不視曰必不至此¶潰卒
聞之少安徐使人招出戮之自密徙徐是時河¶决曹村
泛於梁山泊溢於南清河城南兩山環繞吕<md:KR4d0082_SBCK_022-4b>¶梁百步扼
之匯於城下漲不時洩城將敗富民争出¶避水公曰富
民若出民心動摇吾誰與守吾在是水¶决不能敗城驅
<pb:KR4d0082_WYG_072-5b>
使復入公履屨杖䇿親入武衛營呼¶其卒長謂之曰河
將害城事急矣雖禁軍宜為我盡¶力卒長呼曰太守猶
不避塗潦吾儕小人効命之秋¶也執挺入火伍中率其
徒短衣徒跣持畚挿以出築¶東南長隄首起戲馬臺尾
屬於城隄成水至隄下害¶不及城民心乃安然雨日夜
不止河勢益暴城不沉¶者三板公廬於城上過家不入
使官吏分堵而守卒完¶城以聞復請調來歳夫增築故
城為木岸以虞水之<md:KR4d0082_SBCK_022-5a>¶再至朝廷從之訖事詔褒之徐人
<pb:KR4d0082_WYG_072-6a>
至今思焉徙知湖¶州以表謝上言事者摘其語以為謗
遣官逮赴御史¶獄初公既補外見事有不便於民者不
敢言亦不敢¶黙視也縁詩人之義託事以諷庶幾有補
於國言者¶從而媒糵之上初薄其過而浸潤不止是以
不得巳¶從其請既付獄吏必欲寘之死鍛鍊久之不决
上終¶憐之促具獄以黃州團練副使安置公幅巾芒屩
與¶田父野老相從溪谷之間築室於東坡自號東坡居¶
士五年上有意復用而言者沮之上手札徙汝州畧¶曰
<pb:KR4d0082_WYG_072-6b>
蘇軾黜居思咎閱歳滋深人材實難不忍終棄未<md:KR4d0082_SBCK_022-5b>¶至上
書自言有飢寒之憂有田在常願得居之書朝¶入夕報
可士大夫知上之卒喜公也㑹晏駕不果復¶用至常以
哲宗即位復朝奉郎知登州至登召為禮¶部郎中公舊
善門下侍郎司馬君實及知樞密院章¶子厚二人冰炭
不相入子厚每以謔侮困君實君實¶苦之求助於公公
見子厚曰司馬君實時望甚重昔¶許靖以虛名無實見
鄙於蜀先主法正曰靖之浮譽¶播流四海若不加禮必
<pb:KR4d0082_WYG_072-7a>
以賤賢為累先主納之乃以¶靖為司徒許靖且不可慢
况君實乎子厚以為然君¶實賴以少安既而朝廷縁先
帝意欲用公除起居舍<md:KR4d0082_SBCK_022-6a>¶人公起於憂患不欲驟履要地
力辭之見宰相蔡持¶正自言持正曰公徊翔久矣朝中
無出公右者公固¶辭持正曰今日誰當在公前者公曰
昔林希同在館¶中年且長持正曰希固當先公耶卒不
許然希亦由¶此繼補記注元祐元年公以七品服入侍
延和即改¶賜銀緋二年遷中書舍人時君實方議改免
<pb:KR4d0082_WYG_072-7b>
役為差¶役差役行於祖宗之世法久多弊編户充役不
習官¶府吏虐使之多以破産而狹鄉之民或有不得休
息者¶先帝知其然故為免役使民以户高下出錢而無
執¶役之苦行法者不循上意於雇役實費之外取錢過<md:KR4d0082_SBCK_022-6b>¶多民遂以病若量出為入毋多取於民則足矣君實¶為
人忠信有餘而才智不足知免役之害而不知其¶利欲
一切以差役代之方差官置局公亦與其選獨¶以實告
而君實始不恱矣嘗見之政事堂條陳不可¶君實忿然
<pb:KR4d0082_WYG_072-8a>
公曰昔韓魏公刺陜西義勇公為諫官争¶之甚力魏公
不樂公亦不顧軾昔聞公道其詳豈今¶日作相不許軾
盡言耶君實笑而止公知言不用乞¶補外不許君實始
怒有逐公意矣㑹其病卒乃巳時¶臺諫官多君實之人
皆希合以求進惡公以直形巳¶争求公瑕疵既不可得
則因縁熈寧謗訕之說以病<md:KR4d0082_SBCK_022-7a>¶公公自是不安於朝矣尋
除翰林學士二年復除侍¶讀每進讀至治亂盛衰邪正
得失之際未嘗不反覆¶開導覬上有所覺悟上雖恭黙
<pb:KR4d0082_WYG_072-8b>
不言聞公所論説輒¶首肯喜之三年權知禮部貢舉㑹
大雪苦寒士坐庭¶中噤不能言公寛其禁約使得盡其
技而巡鋪内臣¶伺其坐起過為凌辱公以其傷動士心
虧損國體奏¶之有㫖送内侍省撻而逐之士皆恱服嘗
侍上讀祖¶宗寳訓因及時事公歴言今賞罰不明善惡
無所勸¶沮又黃河勢方西流而強之使東夏人㓂鎮戎
殺掠¶幾萬人帥臣掩蔽不以聞朝廷亦不問事每如此
恐<md:KR4d0082_SBCK_022-7b>¶寖成衰亂之漸當軸者恨之公知不見容乞外任四
<pb:KR4d0082_WYG_072-9a>
年以龍圖閣學士知杭州時諌官言前宰相蔡持正¶知
安州作詩借郝處俊事以譏刺時事大臣議逐之¶嶺南
公密疏言朝廷若薄確之罪則於皇帝孝治為¶不足若
深罪確則於太皇太后仁政為小累謂宜皇¶帝降敕置
獄逮治而太皇太后内出手詔赦之則仁¶孝兩得矣宣
仁后心善公言而不能用公出郊未發¶遣内侍賜龍茶
銀合用前執政恩例所以慰勞甚厚¶及至杭吏民習公
舊政不勞而治歳適大旱飢疫並¶作公請於朝免本路
<pb:KR4d0082_WYG_072-9b>
上供米三之一故米不翔貴復<md:KR4d0082_SBCK_022-8a>¶得賜度僧牒百易米以
救飢者明年方春即减價糶¶常平米民遂免大旱之苦
公又多作饘粥藥劑遣吏¶挾醫分坊治病活者甚衆公
曰杭水陸之㑹因疫病¶死比他處常多乃裒羨緡得二
千復發私橐得黃金¶五十兩以作病坊稍蓄錢粮以待
之至於今不廢是¶秋復大雨太湖泛溢害稼公度來歳
必飢復請於朝¶乞免上供米半又多乞度牒以糴常平
米並義倉所¶有皆以備來歳出糶朝廷多從之由是吳
<pb:KR4d0082_WYG_072-10a>
越之民復¶免流散杭本江海之地水泉鹹苦居民稀少
唐刺史¶李泌始引西湖水作六井民足於水故井邑日
富及<md:KR4d0082_SBCK_022-8b>¶白居易復浚西湖放水入運河自河入田所溉至
千¶頃然湖水多葑自唐及錢氏歳輒開治故湖水足用¶
近歳廢而不理至是湖中葑田積二十五萬餘丈而¶水
無幾矣運河失湖水之利則取給於江潮潮渾濁¶多淤
河行闤闠中三年一淘為市井大患而六井亦¶幾廢公
始至浚茅山鹽橋二河以茅山一河專受江潮¶以鹽橋
<pb:KR4d0082_WYG_072-10b>
一河專受湖水復造堰閘以為湖水畜洩之¶限然後潮
不入市且以餘力復完六井民稍獲其利矣¶公間至湖
上周視良久曰今欲去葑田葑田如雲將¶安所寘之湖
南北三十里環湖徃來終日不達若取<md:KR4d0082_SBCK_022-9a>¶葑田積之湖中
為長堤以通南北則葑田去而行者¶便矣吳人種菱春
輒芟除不遺寸草葑田若去募人¶種菱收其利以備修
湖則湖當不復堙塞乃取救荒¶之餘得錢粮以貫石數
者萬復請於朝得百僧度牒¶以募役者堤成植芙蓉楊
<pb:KR4d0082_WYG_072-11a>
栁其上望之如圖畫杭人¶名之蘇公堤杭僧有浄源者
舊居海濱與舶客交通¶牟利舶至高麗交譽之元豐末
其王子義天來朝因¶徃拜焉至是源死其徒竊持其畫
像附舶徃告義天¶亦使其徒附舶來祭祭訖乃言國母
使以金塔二祝¶皇帝太皇太后壽公不納而奏之曰高
麗久不入貢<md:KR4d0082_SBCK_022-9b>¶失賜予厚利意欲來朝矣未測朝廷所以
待之薄厚¶故因祭亡僧而行祝壽之禮禮意尠薄葢可
見矣若¶受而不答則逺夷或以怨怒因而厚賜之正墮
<pb:KR4d0082_WYG_072-11b>
其計¶臣謂朝廷宜勿與知而使州郡以理却之然庸僧
猾¶商敢擅招誘外夷邀求厚利為國生事其漸不可長¶
宜痛加懲創朝廷皆從之未幾高麗貢使果至公按¶舊
例使之所至吳越七州實費二萬四千餘緡而民¶間之
費不在乃令諸郡量事裁損比至民獲交易之¶利而無
侵撓之害浙江潮自海門東來勢如雷霆而¶浮山峙於
江中與魚浦諸山犬牙相錯洄洑激射歳<md:KR4d0082_SBCK_022-10a>¶敗公私船不
可勝計公議自浙江上流地名石門並¶山而東鑿為運
<pb:KR4d0082_WYG_072-12a>
河引浙江及谿谷諸水二十餘里¶以達於江又並山為
岸不能十里以達於龍山之大¶慈浦自浦北折抵小嶺
鑿嶺六十五丈以達於嶺東¶古河浚古河數里以達於
龍山運河以避浮山之險¶人皆以為便奏聞有惡公成
功者㑹公罷歸使代者¶盡力排之功以不成公復言三
吳之水瀦為太湖太¶湖之水溢為松江以入海海日兩
潮潮濁而江清潮¶水嘗欲淤塞江路而江水清駛隨輒
滌去海口嘗通¶則呉中少水患昔蘇州以東公私船皆
<pb:KR4d0082_WYG_072-12b>
以篙行無陸<md:KR4d0082_SBCK_022-10b>¶挽者自慶厯以來松江大築挽路建長橋
以扼塞江¶路故今三呉多水欲鑿挽路為千橋以迅江
勢亦不¶果用人皆恨之公三十年間再莅此州有德於
其人¶家有畫像飲食必祝又作生祠以報六年召入為
翰¶林承㫖復侍邇英當軸者不樂風御史攻公公之自¶
汝移常也授命於宋㑹神考晏駕哭於宋而南至揚¶州
常人為公買田書至公喜作詩有聞好語之句言¶者妄
謂公聞諱而喜乞加深譴然詩刻石有時日朝¶廷知言
<pb:KR4d0082_WYG_072-13a>
者之妄皆逐之公懼請外補乃以龍圖閣學¶士守潁先
是開封諸縣多水患吏不究本末决其陂<md:KR4d0082_SBCK_022-11a>¶澤注之惠民
河河不能勝則陳亦多水至是又將鑿¶鄧艾溝與潁河
並且鑿黃堆注之於淮議者多欲從¶之公適至遣吏以
水平準之淮之漲水高於新溝幾¶一丈若鑿黄堆淮水
顧流浸州境决不可為朝廷從¶之郡有宿賊尹遇等數
人羣黨驚劫殺變主及捕盜¶吏兵者非一朝廷以名捕
不獲被殺者噤不敢言公¶召汝隂尉李直方謂之曰君
<pb:KR4d0082_WYG_072-13b>
能擒此當力言於朝乞¶行優賞不獲亦以不職奏免君
矣直方退緝知羣盗¶所在分命弓手徃捕其黨而躬徃
捕遇直方有母年¶九十母子泣别而行手㦸刺而獲之
然小不應格推<md:KR4d0082_SBCK_022-11b>¶賞不及公為言於朝請以年勞改朝散
郎階為直方¶賞朝廷不從其後吏部以公當遷以符㑹
公考公自¶謂已許直方卒不報七年徙揚州發運司舊
主東南¶漕法聽操舟者私載物貨征商不得留難故操
舟者¶富厚以官舟為家補其弊漏而周船夫之乏困故
<pb:KR4d0082_WYG_072-14a>
其¶所載率無虞而速達近歳不忍征商之小失一切不¶
許故舟弊人困多盗所載以濟飢寒公私皆病公奏乞¶
復故朝廷從之未閱歳以兵部尚書召還兼侍讀是¶歳
親祀南郊為鹵簿使導駕入太廟有貴戚以其車¶從争
道不避仗衛公於車中劾奏之明日中使傳命<md:KR4d0082_SBCK_022-12a>¶申敕有
司嚴整仗衛尋遷禮部復兼端明殿翰林侍¶讀二學士
高麗遣使請書於朝朝廷以故事盡許之¶公曰漢東平
王請諸子及太史公書猶不肯與今高¶麗所請有甚於
<pb:KR4d0082_WYG_072-14b>
此其可與之乎不聽公臨事必以正¶不能俯仰隨俗乞
守郡自効八年以二學士知定州¶定久不治軍政尤弛
武衛卒驕墯不教軍校蠶食其¶廩賜故不敢何問公取
其貪汙甚者配𨽻逺惡然後¶繕修營房禁止飲博軍中
衣食稍足乃部勒以戰法¶衆皆畏服然諸校多不自安
者有卒史復以贓訴其¶長公曰此事吾自治則可汝若
得告軍中亂矣亦决<md:KR4d0082_SBCK_022-12b>¶配之衆乃定㑹春大閲軍禮乆廢
將吏不識上下之分公命舉舊典元帥常服坐帳中將
<pb:KR4d0082_WYG_072-15a>
吏戎服奔走執¶事副總管王光祖自謂老將恥之稱疾
不出公召書¶吏作奏將上光祖震恐而出訖事無敢慢
者定人言¶自韓魏公去不見此禮至今矣北戎久和邊
兵不試¶臨事有不可用之憂惟沿邊弓箭社兵與㓂為
鄰以¶戰射自衛猶號精鋭故相龎公守邊因其故俗立
隊¶伍將校出入賞罰緩急可使歳久法弛復為保甲所¶
撓漸不為用公奏為免保甲及兩稅折變科配長吏¶以
時訓勞不報議者惜之時方例廢舊人公坐為中¶書舍
<pb:KR4d0082_WYG_072-15b>
人日草責降官制直書其罪誣以謗訕紹聖元<md:KR4d0082_SBCK_022-13a>¶年遂以
本官知英州尋復降一官未至復以寧逺軍¶節度副使
安置惠州公以侍從齒嶺南編户獨以少¶子過自隨瘴
癘所侵蠻蜒所侮胸中泊然無所蔕芥¶人無賢愚皆得
其歡心疾苦者畀之藥殞斃者納之竁¶又率衆為二橋
以濟病渉者惠人愛敬之居三年大¶臣以流竄者為未
足也四年復以瓊州别駕安置昌¶化昌化非人所居食
飲不具藥石無有初僦官屋以庇風¶雨有司猶謂不可
<pb:KR4d0082_WYG_072-16a>
則買地築室昌化士人畚土運甓¶以助之為屋三間人
不堪其憂公食芋飲水著書以¶為樂時從其父老遊亦
無間也元符三年大赦北還<md:KR4d0082_SBCK_022-13b>¶初徙廉再徙永巳乃復朝
奉郎提舉成都玊局觀居¶從其便公自元祐以來未嘗
以歳科乞遷故官止於¶此勲上輕車都尉封武功縣開
國伯食邑九百户將¶居許病暑暴下中止於常建中靖
國元年六月請老¶以本官致仕遂以不起未終旬日獨
以諸子侍側曰¶吾生無惡死必不墜慎無哭泣以怛化
<pb:KR4d0082_WYG_072-16b>
問以後事不¶答湛然而逝實七月丁亥也公娶王氏追
封通議郡¶君繼室以其女弟封同安郡君亦先公而卒
子三人¶長曰邁雄州防禦推官知河間縣事次曰迨次
曰過¶皆承務郎孫男六人簞符箕籥筌籌明年閏六月
癸<md:KR4d0082_SBCK_022-14a>¶酉𦵏於汝州郟城縣釣臺鄉上瑞里公之於文得之
於¶天少與轍皆師先君初好賈誼陸贄書論古今治亂¶
不為空言既而讀莊子喟然歎息曰吾昔有見於中¶口
未能言今見莊子得吾心矣乃出中庸論其言¶微妙皆
<pb:KR4d0082_WYG_072-17a>
古人所未喻嘗謂轍曰吾視今世學者獨子¶可與我上
下耳既而謫居於黃杜門深居馳騁翰墨¶其文一變如
川之方至而轍瞠然不能及矣後讀釋¶氏書深悟實相
參之孔老愽辨無礙浩然不見其涯¶也先君晚歳讀易
玩其爻象得其剛柔逺近喜怒逆¶順之情以觀其詞皆
迎刃而解作易傳未完疾革命<md:KR4d0082_SBCK_022-14b>¶公述其志公泣受命卒
以成書然後千載之微言煥¶然可知也復作論語説時
發孔氏之秘最後居海南¶作書傳推明上古之絶學多
<pb:KR4d0082_WYG_072-17b>
先儒所未達既成三書¶撫之歎曰今世要未能信後有
君子當知我矣至其¶遇事所為詩騷銘記書檄論譔率
皆過人有東坡集¶四十巻後集二十巻奏議十五巻内
制十巻外制三¶巻公詩本似李杜晩喜陶淵明追和之
者幾遍凡四¶巻幼而好書老而不勌自言不及晉人至
唐褚薛顔¶栁髣髴近之平生篤於孝友輕財好施伯父
太白早¶亡子孫未立杜氏姑卒未𦵏先君没有遺言公
既除<md:KR4d0082_SBCK_022-15a>¶喪即以禮𦵏姑及官可䕃補復以奏伯父之曽孫
<pb:KR4d0082_WYG_072-18a>
彭¶其於人見善稱之如恐不及見不善斥之如恐不盡¶
見義勇於敢為而不顧其害用此數困於世然終不¶以
為恨孔子謂伯夷叔齊古之賢人曰求仁而得仁¶又何
怨公實有焉銘曰¶
　蘇自欒城西宅於睂世有潜徳而人莫知猗歟先君¶
　名施四方公幼師焉其學以光出而從君道直言忠¶
　行險如夷不謀其躬英祖擢之神考試之亦既知矣¶
　而未克施晚侍哲皇進以詩書誰實間之一斥而䟽
<pb:KR4d0082_WYG_072-18b>
　公心如玉焚而不灰不變生死孰為去來古有微言<md:KR4d0082_SBCK_022-15b>¶　衆說所䝉手發其樞恃此以終心之所涵遇物則見¶
　聲融金石光溢雲漢耳目同是舉世畢知欲造其淵¶
　或眩以疑絶學不繼如巳斷弦百世之後豈其無賢¶
　我初從公賴以有知撫我則兄誨我則師皆遷於南¶
　而不同歸天實為之莫知我哀¶
　
　欒城後集巻二十二¶
<md:KR4d0082_SBCK_023-1a>¶
<pb:KR4d0082_WYG_073-1a>
欽定四庫全書
　欒城後集<md:KR4d0082_SBCK_023-1a>¶巻二十三¶
　　　　　　　　　　　　　宋　蘇轍　撰
　神道碑一首
　　歐陽文忠公神道碑(答公子叔/¶弼書附)
熈寧五年秋七月觀文殿學士太子少師致仕歐陽文¶
忠公薨於汝隂八年秋九月諸子奉公之喪𦵏於新¶鄭
旌賢鄉自𦵏至崇寧五年凡三十有二年矣公子¶棐以
<pb:KR4d0082_WYG_073-1b>
墓隧之碑來請轍方以罪廢於家且病不能執¶筆辭不
獲命乃曰病茍不死當如君志既而病已謹案¶歐陽氏
自唐率更令之四世孫琮為吉州刺史後世¶因家於吉
曾祖諱郴南唐武昌令贈太師中書令妣¶劉氏追封楚
國太夫人祖諱偃南唐南京衛院判官<md:KR4d0082_SBCK_023-1b>¶贈太師中書令
兼尚書令妣李氏追封吳國太夫人¶考諱觀秦州軍事
推官贈太師中書令兼尚書令封¶鄭國公妣鄭氏追封
韓國太夫人公諱修字永叔生¶四歳而孤韓國守節自
<pb:KR4d0082_WYG_073-2a>
誓親教公讀書家貧至以荻¶畫地學書公敏悟過人所
覽輒能誦比成人將舉進¶士為一時偶儷之文已絶出
倫輩翰林學士胥公時¶在漢陽見而竒之曰子必有名
於世館之門下公從¶之京師兩試國子監一試禮部皆
第一人遂中甲科¶補西京留守推官始從尹師魯遊為
古文議論當世事迭¶相師友與梅聖俞遊為歌詩相倡
和遂以文章名冠<md:KR4d0082_SBCK_023-2a>¶天下留守王文康公知其賢還朝薦
之景祐初召試¶遷鎮南軍節度掌書記館閣校勘時范
<pb:KR4d0082_WYG_073-2b>
文正公知開¶封府每進見輒論時政得失宰相惡之斥
守饒州公¶見諫官高若訥若訥詆誚范公以為當黜公
為書責¶之坐貶峽州夷陵令明年移乾徳令¶復為武城
軍節度判官康定初范公起為陜西經畧¶招討安撫使
辟公掌書記公笑曰吾論范公豈以為利哉同其退不
同其進可也辭不就召還復校勘遷太¶子中允與修崇
文總目慶厯初遷集賢校理同知太¶常禮院求補外通
判滑州事時西師未解契丹初復舊¶約京東西盗賊蜂
<pb:KR4d0082_WYG_073-3a>
起國用不給仁宗知朝臣不任事<md:KR4d0082_SBCK_023-2b>¶始登進士范公及杜
正獻公富文忠公韓忠獻公分列¶二府增諫貟取敢言
士公首被選以太常丞知諫院¶賜五品服未幾修起居
注公每勸上延見諸公訪以¶政事上再出手詔使諸公
條天下事又開天章閣召¶對賜坐給紙筆使具疏於前
諸公惶恐退而上時所¶宜先者十數事於是有詔勸農
桑興學校革磨勘任¶子等弊中外悚然而小人不便相
與騰口謗之公知¶其必為害常為上分别邪正勸力行
<pb:KR4d0082_WYG_073-3b>
諸公之言初范¶公之貶饒州公與尹師魯余安道皆以¶
直范公見逐目之黨人自是朋黨之論起久而益熾<md:KR4d0082_SBCK_023-3a>¶公
乃為朋黨論以進言君子以同道為朋小人以同¶利為
朋人君但當退小人之偽朋用君子之真朋其¶言懇惻
詳盡其後諸公卒以黨議不得久留於朝公¶性疾惡論
事無所回避小人視之如仇讐而公愈奮¶厲不顧上獨
深知其忠改右正言知制誥賜三品服¶仍知諫院故事
知制誥必試上知公之文有㫖不試¶與近世楊文公陳
<pb:KR4d0082_WYG_073-4a>
文惠公比逮公三人而巳嘗因奏¶事論及人物上目公
曰如歐陽修何處得來葢欲大¶用而未果也四年大臣
有言河東芻粮不足請廢麟¶州徙治合河津或請廢其
五寨命公徃視利害公曰麟<md:KR4d0082_SBCK_023-3b>¶州天嶮不可廢也麟州廢
則五寨不可守五寨不守¶則府州遂為孤壘今五寨存
故虜在二三百里外若¶五寨廢則夾河皆虜巢穴河内
州縣皆不安居矣不¶若分其兵駐並河清塞堡緩急不
失應副而平時可省¶轉輸由是麟州得不廢又言忻代
<pb:KR4d0082_WYG_073-4b>
州岢嵐火山軍並¶邊民田廢不得耕號為禁地吾雖不
耕而虜常盜耕¶之若募民計口出丁為兵量入租粟以
耕歳可得數¶百萬斛不然他日且盡為虜有議下太原
帥臣以為¶不便持之久之乃從凡河東賦歛過重民所
不堪奏¶罷者十數事自河東還㑹保州兵亂又以公為
龍圖<md:KR4d0082_SBCK_023-4a>¶閣直學士河北都轉運使陛辭上面諭無為久留
計有¶所欲言言之公曰諌官得風聞言事外官越職而
言¶罪也上曰第以聞勿以中外為意河北諸軍怙亂驕
<pb:KR4d0082_WYG_073-5a>
恣小不如意輒脇持州郡公奏乞優假將帥以鎮壓¶士
心軍中乃定初保州亂兵皆招以不死既而悉誅¶之脇
從二千人亦分𨽻諸州富公為宣撫使恐後生¶變與公
相遇於内黃夜半屏人謀欲使諸州同日誅之¶公曰禍
莫大於殺巳降况脇從乎既非朝命州郡有¶一不從為
變不細富公悟乃止公奏置御河催綱司¶以督粮餉邊
州賴之又置磁相州都作院以繕一路<md:KR4d0082_SBCK_023-4b>¶戎器河北方小
治而二府諸公相繼以黨議罷去公¶慨然上書論之用
<pb:KR4d0082_WYG_073-5b>
事者益怒㑹公之外甥女張嫁公¶族人晟以失行繫獄
言事者乘此欲並中公遂起詔¶獄窮治張貲産上使中
官監劾之卒辨其誣猶降官¶知滁州事居二年徙楊州
又徙潁州遷禮部郎中復¶龍圖閣直學士留守南京遷
吏部郎中丁韓國太夫¶人憂至和初服除入見鬚髪盡
白上怪之問勞惻然¶恩意甚厚命判吏部流内銓小人
畏公且大用偽為¶公奏乞澄汰宦官宦官聞之果怒㑹
選人胡宗堯當¶改官坐嘗以官舟假人經赦去官法當
<pb:KR4d0082_WYG_073-6a>
循資公引對<md:KR4d0082_SBCK_023-5a>¶取㫖上特令改官宦官有密奏者曰宗堯
翰林學士¶宿之于有司右之私也遂出公知同州言者
多謂公¶無罪上悟留判修唐書俄入翰林為學士自滁
州之¶貶至是十二年矣上臨御既久遍閱天下士羣臣
未有¶以大稱上意上思富公韓公之賢復召寘二府時
慶¶厯舊人惟二公與公三人皆在朝廷士大夫知上有¶
致治之意翕然相慶公以學士判三班院二年奉使¶契
丹契丹使其貴臣宗願宗熈蕭知足蕭孝友四人¶押燕
<pb:KR4d0082_WYG_073-6b>
曰此非常例以卿名重故爾嘉祐初判太常寺¶二年權
知貢舉是時進士為文以詭異相高文體大<md:KR4d0082_SBCK_023-5b>¶壊公患之
所取率以詞義近古為貴凡以嶮怪知名¶者黜去殆盡
榜出怨謗紛然乆之乃服然文章自是¶變而復古三年
加龍圖閣學士權知開封府事所代¶包孝肅公以威嚴
御下名震都邑公簡易循理不求¶赫赫之譽有以包公
之政厲公者公曰凡人材性不¶一用其所長事無不舉
強其所短勢必不逮吾亦任¶吾所長耳聞者稱善四年
<pb:KR4d0082_WYG_073-7a>
求罷遷給事中充羣牧使¶唐書成拜禮部侍郎俄兼翰
林侍讀學士公在翰林¶凡八年知無不言所言多聽河
决商胡賈魏公留守¶北京欲開橫壠故道回河使東有
李仲昌者欲道商胡八<md:KR4d0082_SBCK_023-6a>¶六塔河詔兩省臺諫集議公故
奉使河北知河决根¶本以為河水重濁理無不淤淤從
下起下流既淤上¶流必决水性避高决必趨下以近事
驗之决河非不能¶力塞故道非不能力復但勢不能久
必决於上流耳¶橫壠功大難成雖成必有復决之患六
<pb:KR4d0082_WYG_073-7b>
塔狹小不能¶容受大河以全河注之濱棣徳博必被其
害不若因¶水所趨増治隄防䟽其下流浚之入海則河
無决溢¶散漫之憂數十年之利也陳恭公當國主橫壠
之議¶恭公罷去而宰相復以仲昌之言為然行之而敗
河¶北被害者凡數十里狄武襄公為樞密使奮自軍伍<md:KR4d0082_SBCK_023-6b>¶多戰功軍中服其威名上不豫諸軍訛言籍籍公言¶武
臣掌機密而得軍情不惟於國不便鮮不以為身¶害請
出之外籓以保其終始遂罷知陳州公嘗因水¶災上言
<pb:KR4d0082_WYG_073-8a>
陛下臨御三十餘年而儲宫未建此久闕之¶典也漢文
帝即位羣臣請立太子羣臣不自疑而敢¶請文帝亦不
疑其臣有二心後唐明宗尤惡人言太¶子事然漢文帝
立太子之後享國長久為漢太宗明¶宗儲嗣不早定而
秦王以窺覬䧟於大禍後唐遂亂¶陛下何疑而久不定
乎公言事不擇劇易類如此五¶年以本官為樞密副使
明年為參知政事公在兵府<md:KR4d0082_SBCK_023-7a>¶與曾魯公考天下兵數及
三路屯戍多少地里逺近¶更為圖籍凡邊防久闕屯戍
<pb:KR4d0082_WYG_073-8b>
者必加蒐補其在政府¶凡兵民官吏財利之要中書所
當知者集為總目遇¶事不復求之有司時富公久以母
憂去位公與韓公¶同心輔政每議事心所未可必力争
韓公亦開懐不¶疑故嘉祐之政世多以為得時東宫猶
未定臣僚閒¶有言者然皆不克行最後諫官司馬光知
江州吕誨¶言之中書將因二疏以請幸上有可意相與
力賛之¶一日奏事垂拱讀二疏未及有言上曰朕有意
久矣¶顧未得其人耳宗室中誰可者韓公對曰宗室不
<pb:KR4d0082_WYG_073-9a>
接<md:KR4d0082_SBCK_023-7b>¶外人臣等無由知之抑此事非臣下所敢議當出自¶
聖斷上乃稱英宗舊名曰宫中嘗養此人今三十許¶歳
矣惟此人可耳是日君臣定議於殿上將退公奏¶曰此
事至大臣等不敢即行陛下今夕更思之來日¶取㫖明
日請之崇政上曰决無疑矣諸公皆曰事當有¶漸容臣
等議所除官時英宗方居濮王憂遂議起復¶除泰州防
禦使判宗正寺來日復對上大喜諸公奏¶曰此事既行
不可中止乞陛下斷之於心内批付臣¶等行之可也上
<pb:KR4d0082_WYG_073-9b>
曰此豈可使婦人知之中書行之足¶矣時六年十月也
及命下英宗力辭上聽候服除七<md:KR4d0082_SBCK_023-8a>¶年二月英宗既免喪
稱疾不出至七月韓公議曰宗¶正之命既出外人皆知
必為皇子矣今不若遂正其¶名使知愈退而愈進示朝
廷不可回之意衆稱善乃¶以其累表上之上曰今當如
何韓公未對公進曰宗¶室舊不領職事今有此命天下
皆知陛下意矣然誥¶敕付閤門得以不受今若以為皇
子詔書一出而事¶定矣上以為然遂下詔及宫車晏駕
<pb:KR4d0082_WYG_073-10a>
皇子嗣位海内¶泰然有磐石之固然後天下皆詠歌仁
宗之聖以及¶諸公之賢而向之黨議消釋無餘至於小
人亦磨滅¶不見矣英宗即位之初以疾未親政慈聖光
獻太后<md:KR4d0082_SBCK_023-8b>¶臨朝公與諸公徃來二宫彌縫其間卒復明辟
樞宻¶使嘗闕人公當次補韓公曾公議將進擬不以告
公¶公覺其意謂二公曰今天子諒隂母后垂簾而二三¶
大臣自相位置何以示天下二公大服而止其後張¶康
節公去位英宗復將用公公又力辭不拜公再辭¶重位
<pb:KR4d0082_WYG_073-10b>
諸公不喻其意而服其難八年遷户部侍郎治¶平初特
遷吏部神宗即位遷尚書左丞公性剛直平¶生與人盡
言無所隠及在二府士大夫有所干請輒¶面喻可否雖
臺諌論事亦必以是非詰之以此得怨¶而公不䘏也朝
廷議加濮王典禮詔下禮官與從官<md:KR4d0082_SBCK_023-9a>¶定議衆欲改封大
國稱伯父議未下臺官論公主¶此議遂專以詆公言者
既以不勝補外而來者持¶公愈急御史蔣之竒並以飛
語汙公公杜門求辨其¶事神宗察其誣連詔詰問詞窮
<pb:KR4d0082_WYG_073-11a>
逐去公亦堅求退上¶知不可奪除觀文殿學士知亳州
事熈寧初遷兵部¶尚書知青州兼充京東東路安撫使
時諸縣散青苗¶錢公乞令民止納本錢以視不為利罷
提舉管局官¶聽民以願請不報三年除檢校太保宣徽
南院使判¶太原府河東路經畧安撫使公辭求知蔡州
從之公¶在亳巳六請致仕比至蔡逾年復請四年以觀
文殿<md:KR4d0082_SBCK_023-9b>¶學士太子少師致仕公年未及謝事天下益以高
公¶公昔守潁上樂其風土因卜居焉及歸而居室未完
<pb:KR4d0082_WYG_073-11b>
處之怡然不以為意公之在滁也自號醉翁作亭瑯¶邪
山以醉翁名之晩年又自號六一居士曰吾集古¶録一
千巻藏書一萬巻有琴一張有棊一局而常置¶酒一壺
吾老於其間是為六一自為傳刻石亦名其¶文曰居士
集居潁一年而薨享年六十有六贈太子¶太師謚文忠
天下學士聞之皆出涕相弔後以諸子¶贈太師追封兖
國公公之於文天材有餘豐約中度¶雍容俯仰不大聲
色而義理自勝短章大論施無不<md:KR4d0082_SBCK_023-10a>¶可有欲效之不詭則
<pb:KR4d0082_WYG_073-12a>
俗不淫則陋終不可及是以獨¶步當世求之古人亦不
可多得公於六經長於易詩春¶秋其所發明多古人所
未見嘗奉詔撰唐本紀表志¶撰五代史二書本紀法嚴
而詞約多取春秋遺意其¶表傳志考與遷固相上下凡
為易童子問三巻詩本¶義十四巻唐本紀表志七十五
巻五代史七十四巻¶居士集五十巻外集若干巻歸榮
集一巻外制集三¶巻内制集八巻奏議集十八巻四六
集七巻集古録¶䟦尾十巻雜著述十九巻公篤於朋友
<pb:KR4d0082_WYG_073-12b>
不以貴賤生¶死易意尹師魯石守道孫明復梅聖俞既
没皆經理<md:KR4d0082_SBCK_023-10b>¶其家或言之朝廷官其子弟尤奬進文士一
有所長¶必極口稱道惟恐人不知也公前後歴七郡守
其政¶察而不苛寛而不弛吏民安之滁楊之人至為立
生¶祠鄭公嘗有遺訓戒慎用死刑韓國以語公公終身¶
行之以謂漢法惟殺人者死今法多雜犯死罪故死¶罪
非殺人者多所平反葢鄭公意也昔孔子生於衰¶周而
識文武之道其稱曰文王既没文不在兹乎雖¶一時諸
<pb:KR4d0082_WYG_073-13a>
侯不能用功業不見於天下而其文卒不可揜¶孔子既
没諸弟子如子貢子夏皆以文名於世數傳¶之後子思
孟子孫卿並為諸侯師秦人雖以塗炭遇<md:KR4d0082_SBCK_023-11a>¶之不能廢也
及漢祖以干戈定亂紛紜未巳而叔孫¶通陸賈之徒以
詩書禮樂彌縫其闕矣其後賈誼董¶仲舒相繼而起則
西漢之文後世莫能髣髴葢孔氏¶之遺烈其所及者如
此自漢以來更魏晉歴南北文¶弊極矣雖唐正觀開元
之盛而文氣衰弱燕許之流¶倔強其間卒不能振惟韓
<pb:KR4d0082_WYG_073-13b>
退之一變復古閼其頽波¶東注之海遂復西漢之舊自
退之以來五代相承天¶下不知所以為文祖宗之治禮
文法度追迹漢唐而¶文章之士楊劉而已及公之文行
於天下乃復無¶愧於古於乎自孔子至今千數百年文
章廢而復興<md:KR4d0082_SBCK_023-11b>¶惟得二人焉夫豈偶然也哉公初娶胥氏
即翰林學¶士偃之女再娶楊氏集賢院學士大雅之女
後娶薛¶氏資政殿學士簡肅公奎之女追封岐國太夫
人男¶八人發故承議郎奕故光禄寺丞棐朝奉大夫辯
<pb:KR4d0082_WYG_073-14a>
故¶承議郎餘早亡孫男六人懸故臨邑縣尉憲通仕郎¶
恕奉議郎愬故宣義郎愿懋皆將仕郎孫女七人皆¶適
士族公之在翰林也先君文安先生以布衣隠居¶鄉閭
聞天子復用正人喜以書遺公公一見其文曰¶此孫卿
子之書也及公考試禮部亡兄子瞻以進士¶試稠人中
公與梅聖俞得其程文以為異人是歳轍亦<md:KR4d0082_SBCK_023-12a>¶中下第公
亦以謂不忝其家先君不幸捐舘舍亡兄¶與轍皆流落
不偶元祐初㑹於京師公家以公碑諉¶子瞻子瞻許焉
<pb:KR4d0082_WYG_073-14b>
既又至於大故轍之不敏以父兄故不¶敢復辭銘曰
　於穆仁宗有臣文忠自嶮而夷保其初¶終惟古君臣
　終之實難匪不用賢有孽其間公奮自¶南聲被四方
　允文且忠有煒其光上實開之下實泥之¶三起三僨
　誰實使之僨而復全惟天子明克明克忠乃卒有成
　逮歳嘉祐君臣一德左右天造民用飲¶食舜禹相授
　不改舊臣白髪蒼顔翼然在廷功成而¶歸維公本心
　彼其何知言恐不深潁水之濱甲第朱¶門新鄭之墟
<pb:KR4d0082_WYG_073-15a>
　茂木高墳野人指之文忠之遺忠臣不<md:KR4d0082_SBCK_023-12b>¶危仁祖之思¶
　(附/)答歐陽叔弼學士書
　¶轍啟令子承務見訪䝉示手書以先公神道碑未立¶
　猥以見屬轍與亡兄子瞻俱出先公門下亡兄平昔¶
　已許譔述不幸奄至大故此志不申則轍今日不當¶
　復以鄙陋不足以發明先公事業為辭矣但有一事¶
　自患難以來八九年間駑怯畏避未嘗秉筆為文衆¶
　所共悉又自北歸衰病日侵鬚髪變白志意消縮非
<pb:KR4d0082_WYG_073-15b>
　復曩日之比斯文一時大手筆也雖復勉強為之深¶
　恐失前忘後不能成文重以獲罪柰何柰何若叔弼
　不以<md:KR4d0082_SBCK_023-13a>¶朝夕見迫許遷延三數年間如其病疾少差幸
　未至¶死則不復辭矣然恐孝愛懇切急於表見當世
　難以¶歳月竢耳不能如教悚息悚息¶
　
　
　欒城後集巻二十三<md:KR4d0082_SBCK_023-13b>¶<md:KR4d0082_SBCK_024-1a>¶
<pb:KR4d0082_WYG_074-1a>
欽定四¶庫全<md:KR4d0082_SBCK_024-1b>¶書
　<md:KR4d0082_SBCK_024-1a>¶欒城後集巻二十四¶
　　　　　　　　　　　　　宋　蘇轍　撰
　雜文五首¶
　　巢谷傳¶
巢谷字元修父中世睂山農家也少從士大夫讀書¶老
為里校師谷幼傳父學雖朴而博舉進士京師見¶舉武
藝者心好之谷素多力遂棄其舊學畜弓箭習¶騎射久
<pb:KR4d0082_WYG_074-1b>
之業成而不中第聞西邊多驍勇騎射擊刺¶為四方冠
去遊秦鳯涇原間所至友其秀傑有韓存¶寳者尤與之
善谷教之兵書二人相與為金石交熈¶寧中存寳為河
州將有功號熈河名將朝廷稍竒之<md:KR4d0082_SBCK_024-1b>¶㑹瀘州蠻乞弟擾
邊諸郡不能制乃命存寳出兵討¶之存寳不習蠻事邀
谷至軍中問焉及存寳得罪將¶就逮自料必死謂谷曰
我涇原武夫死非所惜顧妻¶子不免寒餓橐中有銀數
百兩非君莫使遺之者谷¶許諾即變姓名懐銀歩行徃
<pb:KR4d0082_WYG_074-2a>
授其子人無知者存寳¶死谷逃避江淮間㑹赦乃出予
以鄉閭故幼而識之¶知其志節緩急可託者也予之在
谷浮沉里中未¶嘗一見紹聖初予以罪謫居筠州自筠
徙雷自雷徙¶循予兄子瞻亦自惠再徙昌化士大夫皆
諱與予兄¶弟遊平生親友無復相聞者谷獨慨然自睂
山誦言<md:KR4d0082_SBCK_024-2a>¶欲徒步訪吾兄弟聞者皆笑其狂元符二年春
正月¶自梅州遺予書曰我萬里步行見公不自意全今
至¶梅矣不旬日必見死無恨矣予驚喜曰此非今世人
<pb:KR4d0082_WYG_074-2b>
古之人也既見握手相泣巳而道平生逾月不厭時¶谷
年七十有三矣瘦瘠多病非復昔日元修也將復¶見子
瞻於海南予愍其老且病止之曰君意則善然¶自此至
儋數千里復當渡海非老人事也谷曰我自¶視未即死
也公無止我留之不可閱其橐中無數十¶錢予方乏困
亦強資遣之船行至新㑹有蠻𨽻竊上¶橐裝以逃獲於
新州谷從之至新遂病死予聞哭之<md:KR4d0082_SBCK_024-2b>¶失聲恨其不用吾
言然亦竒其不用吾言而行其志¶也昔趙襄子厄於晉
<pb:KR4d0082_WYG_074-3a>
陽知伯率韓魏决水圍之城不¶沉者三版懸釡而㸑易
子而食羣臣皆懈惟高恭不¶失人臣之禮及襄子用張
孟談計三家之圍解行賞¶羣臣以恭為先談曰晉陽之
難惟恭無功曷為先之¶襄子曰晉陽之難羣臣皆懈惟
恭不失人臣之禮吾¶是以先之谷於朋友之義實無愧
高恭者惜其不遇¶襄子而前遇存寳後遇予兄弟予方
雜居南夷與之¶起居出入葢將終焉雖知其賢尚何以
發之聞谷有¶子䝉在涇原軍中故為作傳異日以授之
<pb:KR4d0082_WYG_074-3b>
谷始名穀<md:KR4d0082_SBCK_024-3a>¶及見之循州改名谷云¶
　　亡姊王夫人墓誌銘¶
伯父大中大夫生女子四人仲姊適進士王君東美¶器
之獨享上壽年七十有五從其子肄為梓州銅山¶尉官
滿而歸没於鄉閭實建中靖國元年十二月庚¶寅也前
一歳轍與兄子瞻皆自嶺南䝉恩北還將歸¶掃先墓是
時兄弟惟仲姊在耳而子瞻舟行至毘陵¶復以疾不起
轍既哭之則訃於鄉曰天倫之愛惟仲¶姊一人矣東西
<pb:KR4d0082_WYG_074-4a>
相望將誰訴者訃未達而仲姊又亡¶葢哭之慟曰巳矣
手足盡矣何以立於世惟夫人幼<md:KR4d0082_SBCK_024-3b>¶敏而静四歳而知絲
纊十歳而知饋饍父母以為能¶既長奉已以法不妄言
笑二十而歸王氏蚤莫不懈舅¶姑亦賢之舅祕書丞兼
没於耀州貧不能歸夫人勸¶其家盡所有以歸𦵏未幾
而姑亡器之亦即世生事¶不給人不堪其憂夫人處之
哀而不傷被服飲食雖¶窶必修與親族交雖貧不傲雖
富不屈訓導諸子不¶失家法遇其有過未嘗見聲色曰
<pb:KR4d0082_WYG_074-4b>
使爾自悟則善勉¶強從我無益也春秋祠事必親視滌
濯執庖㸑夜以¶達旦以此終其身嘗夢一老人旁有贊
拜者既覺猶¶拜未巳旦求其家畫像則四代祖母也自
是并祭四<md:KR4d0082_SBCK_024-4a>¶代肄及元祐九年進士第時轍備位政府以
親祀圜¶丘恩賜冠帔使肄以歸奉夫人肄迎養銅山夫
人常¶稱内外祖父從政之方以敕之及其疾病肄剔股
以¶具膳既執喪水漿不入口者累日哀毁殆<md:KR4d0082_SBCK_024-4b>¶不能勝鄉
人稱之將以崇寧元年十月六日祔於器之之墓世次
<pb:KR4d0082_WYG_074-5a>
爵里既具今不復載夫人三子長曰聿幼曰晝皆以儒
學自力仲子則肄也三女長適朝散郎劉襄早亡次適
進士牟介次適進士楊濤孫五人良弼知武知悌良驥
慶長銘曰
　生而知禮傅弗煩老而知義窮益堅天既知之報以
　年大其後昆子復賢我欲見之不得還勒銘幽室虞
　變遷後要當歸空九原仰視松栢涕潸然
　　龍井辯才法師塔碑
<pb:KR4d0082_WYG_074-5b>
浙江之西有大法師號辯才以佛法化人心具定慧學
具禪律人無賢不肖見之者知尊其道奉其教居上天
竺説法齊衆者二十年退居龍井燕居行道者十年元
祐六年歳在辛未九月乙夘無疾而滅呉越之人失其
所歸依奔走號慕如佛滅度相與訃於淮南請於揚州
太守蘇公子瞻以志其塔公曰吾固知師矣予弟子由
雖未嘗識師而其知師不在吾後吾為汝請轍以公命
不敢辭師姓徐氏名元浄字無象杭之於潛人家世喜
<pb:KR4d0082_WYG_074-6a>
為善客有過其鄉者指其居以語人曰是有佳氣鬱鬱
上騰當生竒男子師生而左肩肉起如袈裟絛八十一
日¶乃滅其伯祖父歎曰是宿世沙門也慎毋奪其願長
使事佛八十一者殆其算也及師之終實八十有一師
生十年而出家口不茹葷血每見講堂坐輒嘆曰吾¶願
登此説法度人年十六落髮受具足戒十八就學<md:KR4d0082_SBCK_024-5a>¶於天
竺慈雲師雲門人方盛厭衆欲卻之雲曰疇昔¶吾夢甚
異此子殆法器也勿卻師日夜勤力學與行¶進不數年
<pb:KR4d0082_WYG_074-6b>
而齒其高第雲没復事明智韶師韶嘗講¶摩訶止觀至
方便五縁曰浄名所謂以一食於一切¶供養諸佛及衆
賢聖然後可食此一方便也師聞之¶悟曰今乃知色聲
香味皆具第一義諦因淚下如雨¶由此遇物中無疑矣
嘗夢與其同門友元素入一寺¶曰妙樂有僧出師問之
曰此非荆溪尊者製法華文¶句記處耶曰然師訪以尊
者遺像相與至東閤見一¶梵僧跌坐不動容貌甚偉謂
師曰我汝過去師也當<md:KR4d0082_SBCK_024-5b>¶為我作禮師拜巳而覺忽若有
<pb:KR4d0082_WYG_074-7a>
得年二十五恩賜紫¶衣及辯才號葢代韶為衆講説者
凡十五年知杭州¶吕公溱請師住大悲寳閣院師嚴設
紀律犯者秋毫¶皆斥去其徒畏敬之居十年沈公遘治
杭以謂上天¶竺本觀音大士道塲以聲音懴悔為佛事
非禪那居¶也乃請師以教易禪師至呉越人争以檀施
歸之遂¶鑿山僧室幾至萬礎重樓傑觀冠於浙西學者
數倍¶其故有禱於大士者亦鮮弗答詔名其院曰靈感
觀¶音熈寧初龍圖祖公無擇在杭言者或不悦其政遽
<pb:KR4d0082_WYG_074-7b>
起制獄師以鑄鐘事預逮居其間泰然擬金剛箆撰<md:KR4d0082_SBCK_024-6a>¶圓
事理説居十七年有僧文捷者利其富倚權貴人¶以動
轉運使奪而有之遷師於下天竺師恬不為忤¶捷猶不
厭使者復為逐師於潛逾年而捷敗事聞朝¶廷復以上
天竺畀師捷之在天竺也呉人不悦施者¶不至巖石草
木為之索然及師之復士女不督而集¶山中百物皆若
有喜色清獻趙公抃與師為世外友¶親見而贊之曰師
去天竺山空鬼哭天竺師歸道塲¶光輝然師復留三年
<pb:KR4d0082_WYG_074-8a>
終欲捨去謂其徒曰吾祖智者¶聖人也猶以急於化人
害於行巳位本五品而證止¶鐵輪况吾凡夫也哉固謝
去老於南山龍井之上以<md:KR4d0082_SBCK_024-6b>¶茅竹自覆呉越聞之争為之
築室廬具像設甓瓦金¶碧咄嗟而就三年復為太守鄧
公温伯請居南屏一¶年鄧公去乃歸龍井終焉師於講
説不擇晝夜常曰¶鬼神威德不具多畏人晝説或不得
至比夜人静庶¶幾能聽嘗焚指以供佛右三左二僅能
以執其徒有¶欲效之者輒禁之曰如我乃可平生脩西
<pb:KR4d0082_WYG_074-8b>
方浄業未¶嘗以須臾廢行成力具能以其餘見於外者
非一也¶予兄子瞻中子迨生三年不能行請師為落髮
磨頂¶祝之不數日能行如他兒布衣李生者習禪觀甚
辯¶而無行欲從師出家子瞻憐之為請於師未言其名<md:KR4d0082_SBCK_024-7a>¶師拒不許若知其為人者秀州嘉興令陶彖有子得¶魅
疾巫醫莫能治師呪之而愈越州諸暨陳氏女子¶心疾
漫不知人父母以見師警以微言醒然而悟嘗¶與僧熈
仲㑹食仲視師眉間有光如螢遽起攬之得¶舍利師曰
<pb:KR4d0082_WYG_074-9a>
慎毋以告人不知者將以妄疑我自是常¶有於其卧起
得之者及其將化入室燕坐謝賓客止¶言語飲食召其
常與徃來僧道潛告之曰吾西方業¶成如是七日無魔
橫右脇吉祥而逝吾願足矣至五¶月出偈告衆七日奄
然而寂皆如其言師度弟子若¶干人四方學者不可以
數計頗能以其道教化呉越<md:KR4d0082_SBCK_024-7b>¶至十月庚午塔成頌曰¶
　如來昔在世心禪語為教譬如四大海惟是一濕性
　於¶其濕性中變化千萬億風來為濤瀾風去為湛然
<pb:KR4d0082_WYG_074-9b>
　魚¶龍所游戲神鬼所出没船筏借其力網罟取其利
　其¶上為洲渚諸國所生育其下為淵谷百怪所藏伏
　東¶西出日月上下屬河漢觀者不能了&KR0787;眙何暇説
　如¶來知迷悶隨變為解釋因變所説者是則名為教
　彼¶善聞教人當知是幻爾既巳知是幻則當識真實
　我¶觀世教師皆謂教是實由謂教實故則為禪所訶
　禪¶雖訶教乎終以教致禪禪若不取教是杜所入門
　教<md:KR4d0082_SBCK_024-8a>¶而不知禪是不識家也辯才真法師於教得禪那
<pb:KR4d0082_WYG_074-10a>
　口¶舌如瀾翻而不失道根心湛如止水得風輒粲然
　以¶是於東南普服禪教師士女常奔走金帛常圍遶
　師¶惟不取故物來不得拒道成數有盡西方一瞬息
　西方¶亦非實要有真實處¶
　　逍遥聰禪師塔碑¶
予元豐中以罪謫高安既涉世多難知佛法之可以¶為
歸也是時洞山有文黃蘖有全聖壽有聰是三老¶人皆
具正法眼超然無累於物予稍從之遊既久而¶有見也
<pb:KR4d0082_WYG_074-10b>
居五年予自高安移宰績溪未幾而全委化<md:KR4d0082_SBCK_024-8b>¶文去洞山
聰去聖壽凡十年予再謫高安而文住歸宗¶聰退老黃
蘖不復出矣聰聞予來出見曰吾夢與君¶遊於山中知
君復來去來宿縁也無足怪者與予處¶一年弊衣糲食
澹然若將終焉高安之人曰有如聰¶禪師而不坐道塲
者耶師曰吾未始不在道塲顧以¶蘇公一來餘無求也
衆曰逍遥唐帝子遺築賓旅不¶至而資粮可以老居之
無害師不聽予告之曰師豈¶以我故廢傳法耶師笑而
<pb:KR4d0082_WYG_074-11a>
許之紹聖乙亥十有二月¶始杖䇿入山山久茀不理十
方不至師方治其缺圮¶以延衆予亦得般若涅槃寳積
華嚴四大部舊經於聖<md:KR4d0082_SBCK_024-9a>¶壽補其殘破而授之明年夏師
得疾山深無醫愈而¶復劇九月戊申而寂春秋五十有
五師本綿州鹽泉¶王氏幼事劒門慈雲海亮師年二十
三誦經得度始¶遊成都從講師捨之南至呉越見浄慈
大本禪師久¶而不悟本曰吾疇昔夢汝異甚汝不勉則
死師茫然¶不知所謂常至南嶽思大口吞三世諸佛語
<pb:KR4d0082_WYG_074-11b>
一日為¶僧伽作禮醒然而喻即見本具道所以然本曰
汝得¶之矣吾夢汝吞一世界一剃刀知汝自今始真出
家¶也即為擊鼓告衆師遊江西高安人敬愛之延住真¶
如開善聖壽三道塲師性静黙與物無牾所居不問<md:KR4d0082_SBCK_024-9b>¶有
無安於戒律不知持犯之别平居未嘗談説叩之¶輒亹
亹不竭予見之二十年口不言人過逍遥祖師¶曰僖唐
肅宗少子也出家事忠國師忠記之居逍遥¶賜田甚廣
經五代亂民盗耕之幾盡前長老文因訴¶於縣十得一
<pb:KR4d0082_WYG_074-12a>
二可以居衆矣而衆未集因相山之勝¶環植松柏将自
為窣堵波既沒或言其不利改葬他¶所及師之寂即因
之以葬衆皆曰有徳之報十月庚¶午而葬銘曰¶
　逍遥峻深帝子道埸百年無人龍天悲傷師遊吳中¶
　得法本翁口吞大千不蔕於胸律精不持道備不言<md:KR4d0082_SBCK_024-10a>¶　遊戲諸方物知其賢翼然歸之師郤避之草菴布衣¶
　逝與世辭忽来自山衆迎而喜為予而出予豈堪此¶
　衆曰逍遥法鼔不鳴師雖老矣强為我行師入居之
<pb:KR4d0082_WYG_074-12b>
　草木欣然俯仰幾何寂如蜕蟬吁嗟前人度是塔址¶
　成而不居若有所竢新塔巋然松柏離離匪人所圗
　縁¶則在兹¶
　　天竺海月法師塔碑¶
餘杭天竺有二大士一曰海月一曰辯才皆事明智¶韶
法師以講説作佛事而心悟最上乗不為講説所¶縳吳
越多禪衆聞其言者皆曰説教如是是亦禪也<md:KR4d0082_SBCK_024-10b>¶故吳越
之人歸之與佛菩薩無異熙寜中予兄子瞻¶通守餘杭
<pb:KR4d0082_WYG_074-13a>
従二公遊敬之如師友海月之将寂也使¶人邀子瞻入
山以事不時往師遺言須其至乃闔棺¶既寂四日而子
瞻至發棺祝之膚理如生心頂温然¶驚嘆出涕後十有
六年子瞻守餘杭復従辯才遊及¶其滅也子瞻守淮南
其徒請為塔銘子瞻以屬予又¶十三年予與子瞻皆自
嶺外得歸而子瞻終於毘陵¶餘杭參寥師弔予潁川既
而泣曰辯才既以子瞻故¶得銘於公海月獨未有銘公
以子瞻其亦勿辭予亦¶泣許之公名恵辯字訥翁姓富
<pb:KR4d0082_WYG_074-13b>
氏秀之華亭人也幼<md:KR4d0082_SBCK_024-11a>¶不好弄其父竒之以施普照寺年
十有九受具足戒¶従韶於天竺受天台教習西方觀復
事三衢浮石矩¶法師皆盡其學韶之将老也命公代之
講者八年學¶者宗之及其老遂領寺事翰林沈文通治
杭以威猛¶御物僧徒嚴憚之見者惶駭失據公獨從容
如平日¶文通異之遂以涖僧職卒至都僧正凡講授二
十五¶年往来千人得法者甚衆西方觀成與同社人造
塔¶及閤公容止端静不畜長物有盜夜入其室脱衣與
<pb:KR4d0082_WYG_074-14a>
之導之出門使従支徑逃去熙寜六年十月有疾十¶七
日旦起盥濯與衆别焚香跏趺而逝年六十臘四<md:KR4d0082_SBCK_024-11b>¶十一
公初入天竺及澗有老人冠帶傴僂逾梁迎之¶入門而
失始代師講夢章安尊者以金箆擊其口曰¶汝勤於誨
人當得辯恵嘗苦脾痛久而不愈夢天神¶以金盤盛水
使師瞑目而洗其腸浣已復納覺而痛¶止公沒之嵗吳
越大旱禱於天竺觀音像不應公以¶疾晝寝夢老人白
衣烏㡌告曰明日日中必雨問其¶人曰山神也如期而
<pb:KR4d0082_WYG_074-14b>
雨公學行髙妙報在西方其以¶感通者不可勝言而聞
於人者如此今住天竺徳賢¶師實公之髙弟以銘授之
俾刻之石銘曰¶
　佛本説一乗無二亦無三空洞無一物應物無不在<md:KR4d0082_SBCK_024-12a>¶　欲以是教人人或不能信以其不信故故示以方便¶
　方便皆是幻惟恵為真實有方便恵解無方便恵縛
　有¶恵方便解無恵方便縛惟恵惟方便更相為縛解
　縛¶脱解亦除然後至佛乗智者古智人具恵與方便
<pb:KR4d0082_WYG_074-15a>
　示¶人西方觀其實則是幻由幻而得佛於以度衆生
　㑹¶歸於一乗何者非佛法海月辯才師智者之孫曽
　由教¶而得禪皆僧中第一我不識其面知其心中事
　作銘¶書塔石二公知其然¶
　
　
　
　
<pb:KR4d0082_WYG_074-15b>
　
　
　
　
　
　
　
　欒城後集巻二十四<md:KR4d0082_SBCK_024-12b>¶<md:KR4d0082_SBCK_025-1a>¶
<pb:KR4d0082_WYG_075-1a>
欽定四庫全書
　欒城第三集巻一
　　　　　　　　　　　　宋　蘓轍　撰
　詩七十首
　　丙戍十月二十三日大雪
秋成粟滿倉冬藏雪盈尺天意愍無辜歲事了不逆誰
言豐年中遭此大泉厄肉好雖甚精十百非其實田家
有餘粮靳靳未肯出閭閻但坐視愍愍不得食朝饑願
<pb:KR4d0082_WYG_075-1b>
充腸三五本自足飽食就茗飲竟亦安用十姦豪得巧
便輕重竊相易鄰邦穀如土胡越兩不及閑民本無賴
翩然去井邑土著坐受窮忍饑待捐瘠彼哉陶鈞手用
此狂且愎天且無柰何我亦長太息
　　畫歎(并引/)
　武宗元比部學吳道子畫佛菩薩鬼神燕肅龍圖學
　王摩詰畫山川水石皆得其彷彿潁川僧舍往往見
　之而里人不甚貴重獨重趙董二生二生雖工而俗
<pb:KR4d0082_WYG_075-2a>
　不識古名畫遺意作畫歎
武燕未逺嗟誰識趙董紛紛枉得名已矣孫陳舊人物
至今但數漢公卿
　　夣中反古菖蒲(并引/)
　古詩云石上生菖蒲一寸十二莭仙人勸我食令我
　好顔色十一月八日四鼓夣中反之作四韻見一愚
　公在側借觀示之&KR0956;然有愧恨之色
石上生菖蒲一寸十二莭仙人勸我食再三不忍折一
<pb:KR4d0082_WYG_075-2b>
人得飽滿餘人皆不悦已矣勿復言人人好顔色
　　次遲韻復雪
老人怕寒愁早作夜聞飛霰知相虐粟車未到泥復深
場薪欲盡心驚愕山川滉蕩勢如海孤舟一葉知安泊
山中故人消息斷欲問有無隔溪壑人言王生好事人
囘船不顧山隂約故侯生来本貧寠妻子至今美藜藿
曵履長歌解忍饑裹飯往飼今誰託家人来告酒可蒭
洗盞開瓶同一酌
<pb:KR4d0082_WYG_075-3a>
　　次韻文氏外孫驥以其祖父與可學士書巻還謝
　　悰學士
西南自是賢俊府衰老思歸謾㽞許春禾磨麥非平生
子孫便推我作古賢哉與可詩中傑筆墨餘功散繒楮
南陽諸謝世有人此邦亦自非其土一時與我俱作客
白髮蒼顔愧非伍儒術真傳漢太翁風流未减晉諸庾
兩家尚有往還帖舊集脫遺應可補明窻展巻清淚滴
怳然似與故人語欲鎖空厨付長康恐君譏我不與取
<pb:KR4d0082_WYG_075-3b>
　　守歲
歲云莫矣誰能守唯有此心初不移宇宙隨流任爾去
虚空對面即吾師三盃醉倒聊從俗一㸃靈明欲語誰
来日日新無限事歸根一笑彼安知
　　上元不出
春寒未脫紫貂裘燈火催人夜出遊老厭歌鍾空命酒
病嫌風露怯登樓擁&KR0129;坐睡曽無念結客追歡久已休
試問西鄰傳法老此時情味似儂不
<pb:KR4d0082_WYG_075-4a>
　　將築南屋借功田家
先人敝廬寄西南不歸三紀今何堪卜營莵裘閱嵗三
西成黍豆餘石甔借功田家并钁杴農事未起来不嫌
併遣浮客從丁男芒鞵禿巾短後衫杵聲登登駭閭閻
期我一月久不厭我方窮困人所諳有求不答心自甘
一言見許不妄談飲汝信厚心懐慚晨炊暮餉増醯鹽
歸時不礙田與蠶
　　丁亥生日
<pb:KR4d0082_WYG_075-4b>
少年即病肺喘作鋸木聲中年復病脾暴下泉流傾困
苦始知道處世百欲輕収功在晩年二疾忽已平来年
今日中正行七十程老&KR0360;本吾師妙語初自明至哉希
夷微不受外物嬰非三亦非一了了無形形迎隨俱不
見瞿曇謂無生湛然琉璃内寳月長盈盈
　　初葺遺老齋二首
&KR2507;鬚渾白已經嵗腰痛春来日又多一味安閑猶有礙
却令朝謁擬如何築居定作子孫計好事久遭僧佛呵
<pb:KR4d0082_WYG_075-5a>
尤愧白家履道宅十年成就飽經過
為留十步南牆竹莫怪門前鳥雀多陋巷何妨似顔子
勢家應未奪蕭何詩書懶惰何曽讀氣息調勻不用呵
多病從来少賔客杜門今復幾人過
　　謝人恵千葉牡丹
東風催趂百花新不出門庭一老人天女要知摩詰病
銀瓶滿送洛陽春可憐最後開千葉細數餘芳尚一旬
更待逰人歸去盡試將童冠浴湖濵
<pb:KR4d0082_WYG_075-5b>
　　移陳州牡丹偶得千葉二本喜作一首
小圃初開清潩岸名花近取宛丘城争言千葉根難認
忽發雙葩眼自明謫墮神仙終不俗飛来鸞鳯有餘清
細鉏瓦礫除荆棘未可令齊衆草生
　　因舊(并叙/)
　予因卞氏故居改築新宅其㕔事陋甚有柴氏聽三
　間求售三百餘萬錢力不能致子遲曰因卞之舊而
　易其尤不可子孫若賢當師公儉予愧其言従之作
<pb:KR4d0082_WYG_075-6a>
　因舊詩
君不見林上鵲冬深始營巢及春巢已成又不見梁上
燕春深初作窠及夏雛已生我為一區屋三年費經營
紛紛伐梧楸日厭斤斧聲老竟能幾何何日安餘齡一
言愧吾兒事忌與力争青楊易三棟赤榆換雙楹指顧
行即具構築役亦輕鄼侯念子孫不處髙閈閎吾今何
人斯此則座右銘
　　初成遺老齋二首
<pb:KR4d0082_WYG_075-6b>
花時懶出伴遊人暑雨深藏養病身新宅丁丁厭斤斧
舊書寂寂巻埃塵久將生事累諸子頓歛浮根付一真
遺老齋成謀宴坐澹然無語接来賔
舊說潁川宜老人朱櫻斑筍養閒身無心已絶衣冠念
有眼不遭車馬塵青簡自書遺老傳白鬚仍冩去年真
齋成謾作笑談主已是蕭然一世賔
　　蠶麥二首
踈慵自分人嫌我貧病可憐天養人蠶眠已報冬裘具
<pb:KR4d0082_WYG_075-7a>
麥熟旋供湯䴵新擷桑曉出露濡足拾穗暮歸塵滿身
家家辛苦大作社典我千錢追四鄰
三界人家多鮮福一時蠶麥得難兼鉏耰已愧非吾力
湯火尤驚取不亷貴客争誇火浣布貧家粗有水精鹽
薄衫冷麫消長夏捫腹當知百不堪
　　文氏外孫入村収麥
欲收新麥繼陳榖賴有諸孫替老人三夜陰霪敗場圃
一竿晴日舞比鄰急炊大餅償饑乏多慱村酤勞苦辛
<pb:KR4d0082_WYG_075-7b>
閉廪歸来真了事賦詩憐汝足精神
　　李方叔新宅
我年七十無住宅斤斧登登亂朝夕兒孫期我八十年
宅成可作十年客人壽八十知已難従今未死且磐桓
不如君家得衆力咄嗟便了三十間李君雖貧足圖史
旋鑿明窻安净几閉門但辦作詩章好事時来置樽爼
我恨年来不出門不見君家棟宇新心安即是身安處
自揣頭顱莫問人
<pb:KR4d0082_WYG_075-8a>
　　苦雨(七月朔/)
蠶婦絲出盎田夫麥入倉斯人薄福徳二事未易當忽
作連日雨坐使秋田荒出門陷塗潦入室崩垣牆覆壓
先老稚漂淪及牛羊餘粮詎能久嵗晩憂糟糠天災非
妄行人事宻有償嗟哉竟未悟自謂予不戕造禍未有
害無辜輒先傷簟瓢吾何憂作詩熱中腸
　　殺麥二首
麥幸十分熟雨過三日霪初晴尚未伏半夜巻重隂細
<pb:KR4d0082_WYG_075-8b>
築場無隙輕推磨有音驚聞諸縣水一㬠直千金
　　其二
雨後麥多病庾中蛾欲飛不辭終日暑幸脫半年饑潦
水来何暴秋田望已微農夫愚可念此報定誰非
　　立秋後
伏中苦熱焦皮骨秋後清風濯肺肝天地不仁誰念爾
身心無著偶能安詩書久為消磨日毛褐還須凖擬寒
謾許百年知到否相從一日且磐桓
<pb:KR4d0082_WYG_075-9a>
　　初築南齋
我老不自量築室盈百間舊屋収半料新材伐他山盎
中粟将盡槖中金亦殚凉風八月髙扶架起南邉首成
遺老齋願與客周旋古檜長百尺翠竹森千竿隔城過清
潁有井皆甘泉平生隠居念眷眷在山川誰言白髪年
有作竟不然我師本瞿曇所遇無不安諸子知我懐勉
更求榱椽堂成鋪莞簟無夢但安眠
　　中秋月望十六終夜如書
<pb:KR4d0082_WYG_075-9b>
秋氣久已到月明如可期雲生未望夜天借極圓時冷
澈登臨倦衰慵起舞遲兎閑長擣藥桂老尚生枝運轉
何年住清明與物宜油然任消長斤斧定何施
　　釀重陽酒
家人欲醸重陽酒香麴甘泉家自有黄花抱蕋有佳思
金火未調無好手老奴但欲致村酤小婢争言試三㪷
我年七十似童兒逢莭歡欣事従厚廪粟已空豆方實
羔豚雖貴魚可取病嫌秋雨難為腹老嚥饞涎空有口
<pb:KR4d0082_WYG_075-10a>
折花誰是送酒人来客但有鄰家父閉門一醉莫問渠
巷争不用纓冠救
　　戲題菊花
春初種菊助槃蔬秋晩開花挿酒壺微物不多分地力
終年乃爾任人須天隨匕箸幾時輟彭澤樽罍未遽無
更擬食根花落後一依本草太傷渠
　　九日三首
昔忝衣冠舊今從野老遊籬根菊初綻甕面酒新蒭不
<pb:KR4d0082_WYG_075-10b>
負重陽節都無舉世憂人生定誰是萬事本悠悠
　　其二
欲就九日飲旋炊三㪷醅今朝不一醉坐客有空囘白
髪何須吝黄花恨晩開問知缾未罄相勸盡餘盃
　　其三
從古重此日今人那得違菊遲知嵗閠酒貴念人饑身
安且自慰家逺不成歸尚憶少年樂驚呼人盡非
　　十日二首
<pb:KR4d0082_WYG_075-11a>
酒經重九尚殘巵雨送初寒問箧衣養氣安閑真得計
讀書勤苦已知非謾存講說傳家學深謝交遊絶世譏
築室未成中自笑何如茅屋對柴扉
憂患經懐沃漏巵榮華過眼脫輕衣定心稍覺無来徃
時事誰能問是非禄去身安常自喜宅成囊竭可無譏
交遊散盡餘親戚酒熟時来一叩扉
　　初成遺老齋待月軒藏書室三首
老人身世兩相遺緑竹青松自蔽虧已喜形骸今我有
<pb:KR4d0082_WYG_075-11b>
枉將名字與人知往還但許鄰家父問訊纔通說法師
燕坐蕭然便終日客来不識我為誰(遺老齋/)
軒前無物但長空孤月忽来東海東圓滿定從何處得
清明許與衆人同憐渠生死未能免顧我盈虧略已通
夜久客寒要一飲油然細酌意無窮(待月軒/)
讀書舊破十年功老病茫然萬巻空挿架都將付諸子
閉闗猶得養衰翁案頭螢火従乾死窻裏飛蠅久未通
自見老盧真面目平生事業有無中(藏書室/)
<pb:KR4d0082_WYG_075-12a>
　　久雨
雲低氣尚濁雨細泥益深經旬勢不止晩稼日已侵閑
居賴田食憂如老農心堆埸欲生耳棲畝將陸沉常賦
雖半釋雜科起相㝷㓙年毎多暴此憂及山林號呼天不
聞有言不如喑願見雲解脫秋陽破羣隂
　　方築西軒穿地得怪石
卞氏平日本富家庭中怪石蹲麏麚子孫分散不復惜
排棄坑谷埋泥沙一株躍出隨畚鍤知我開軒方種花
<pb:KR4d0082_WYG_075-12b>
頽然逺嶺垂澗壑豁然洞穴通烟霞十夫徙置幸不逺
軒前桐栢陰交加我家舊隠久不到小池尺水三流槎
少年旋遶㸔不足時呼野老来煎茶老人得此且自慰
更訪餘石探幽遐(或言卞氏舊石尚多/但未知沉淪處爾)
　　肺病
肺病比不作屈信三十年今年胡為爾呀然上衝咽寒
氷未易温死灰誰使然醫言無庸怪此理環無端少年
少戕敗今日存精堅假年復除害非人豈非天
<pb:KR4d0082_WYG_075-13a>
　　送遜監淮西酒並示諸任二首
疇昔南遷海上雷艱難唯與汝同来再從龍尉茅叢底
旋卜雲橋茘子堆相與閉門尋舊學誰言復出理官醅
乘田委吏先師事莫學陶翁到即囘
淮西留滯昔經年唯有諸任時往還炊黍留賔不嫌陋
借書度日免長閑歸来潩水無人問夢遶伊家古檜間
二老舊遊唯我在後生誰復識蒼顔(遵聖師中二老人/雖鄉人今無識之)
(者/矣)
<pb:KR4d0082_WYG_075-13b>
　　風雪(閏十月/十一日)
冬温未宜人風雪中夜止疾雷略吾窻輕冰入吾被病
去適三日驚起存一氣心安氣亦安二物本非二皎然
一寸燈下燭九泉底物来無不應物去未嘗昧恨我俗
緣深撓此古佛智醫来視六脈六脈非昔比(醫適有/此言)
　　讀傳燈録示諸子
大鼎知難一手扛此心已自十年降舊存古鏡磨無力
近喜三更月到忩早歲文章真自累一生憂患信難雙
<pb:KR4d0082_WYG_075-14a>
從今父子俱清淨共說無生或似龎
　　夢中詠西湖
誰鑿西湖十里中扁舟載酒颺輕風草木蕃滋百事足
寒暄淡薄四時同東鄰適與吾廬便西岸遥將岳麓通
閑遊草草無人識竹杖藤鞵一老翁(前四句夣中得後/四句起而足之)
　　買炭
苦寒搜病骨絲纊莫能禦析薪燎枯竹勃欝烟充宇西
山古松櫟材大招斤斧根槎委溪谷龍伏熊虎踞挑抉
<pb:KR4d0082_WYG_075-14b>
靡遺餘陶穴付一炬積火變深黳牙角猶憤怒老翁擁
破氊正晝出無屨百錢不滿籃一坐幸至莫御爐歲増
貢圓直中常度閭閻不敢售根節姑付汝升平百年後
地力已難富知夸不知嗇俛首欲誰訴百物今盡然豈
為一炭故我老或不及預為子孫懼
　　欲雪
今年麥中熟餅餌不充口老農畏冬旱薄雪未覆畆驕
陽引狂風三白知應否久晴車牛通薪炭家家有唯有
<pb:KR4d0082_WYG_075-15a>
口腹憂此病誰能救達官例謀身一醉日自富尚應天
愍人雲族朝来厚飛花得盈尺一麥可平取
　　那吒
北方天王有狂子只知拜佛不拜父佛知其愚難教語
寳塔令父左手舉兒来見佛頭輒俯且與拜父略相似
佛如優曇難值遇見者聞道出生死嗟爾何為獨如此
業果已定磨不去佛滅到今千萬祀只在江湖挽船處
　　示諸子
<pb:KR4d0082_WYG_075-15b>
老去惟堪一味閒坐令諸子了生緣般柴運水皆行道
挟䇿讀書那廢田兄弟躬耕真盡力鄉隣不慣枉稱賢
裕人約已吾家世到此相承累百年(范五徳孺近語遲/聞君家兄弟善治)
(田蓋取其/不盡利耳)
　　戊子正旦
百歲行来已七分筋骸轉覺不如人法傳心地初投種
雨過花開不待春識路一時如有得到家諸事本非新
舊陳芻狗今無用付與時人藉兩輪
<pb:KR4d0082_WYG_075-16a>
　　題舊鍾馗(並引/)
　癸丑嵗予為興徳軍掌書記是嵗大旱除日府中饋
　畫鍾馗行雪中状甚怪後三十六年檢箧中舊畫得
　之戲作此篇
濟南書記今白須嵗節鍾馗舊綠襦舉手托天欣見雪
破鞋踏凍可憐渠滔滔時輩今黄壌六六年華屬老夫
兒女未容翁便去銀瓶隔夜浸屠酥
　　七十吟
<pb:KR4d0082_WYG_075-16b>
年来霜雪上人頭我爾相将七十秋欲去天公未遣去
久留弊宅恐難留六忩漸暗猶牽物一㸃微明更著油
近聽老盧親下種滿田宿草費鉏耰
　　久旱府中取虎頭骨投邢山潭水得雨戲作
邢山潭中黒色龍&KR0052;年懶卧泥沙中嵩陽山中白額虎
何年一箭肉為土龍雖生虎雖死天然猛氣略相似生
不益人死何負虎頭枯骨金石堅投骨潭中潭水旋龍
知虎猛心已愧虎知龍懶自増氣山前一戰風雨交父
<pb:KR4d0082_WYG_075-17a>
老曉起㸔麥苗君不見岐山死諸葛真能奔走生仲達
　　生日
扶杖今年見國人懸弧早嵗憶兹晨佛身三世歸依地
隣寺百僧清淨因蘧子知非慙已晩白公起定惜餘春
舞雩一濯平湖水鄉黨驚呼白髪新(是日南堂供三世/佛西寺齋僧百人)
　　将拆舊屋權住西廊
平生未有三間屋今歲初成百步廊欲趂閑年就新宅
不辭暑月卧斜陽脩篁已謝前人種甘井何妨衆口甞
<pb:KR4d0082_WYG_075-17b>
奔走従来成底事安居到處漫為鄉
　　種花二首
築室力已盡種花功尚疎山丹得春雨艷色照庭除末
品何曽數羣芳自不如今秋接千葉試取落人餘
　　其二
築室少閑地種花能幾畦松筠舊滿眼桃李漸成蹊無
計通湖水長思種藕泥幽懐終不惬柱杖出城西
　　同遲賦千葉牡丹
<pb:KR4d0082_WYG_075-18a>
未換中庭三尺土漫種數藂千葉花(園工言近家糞土/糞土多䖝故不宜)
(花須換黄二/三尺花乃茂)造物不違遺老意一枝頗似洛人家名園
不放尋芳客陋巷希聞載酒車未忍畫瓶脩佛供清樽
酌盡試山茶
　　同遲賦春晩
池塘春旱欲生塵一雨能令草木新脾病不嫌櫻笋薄
廪空偏喜麥禾勻白須照水湖光淨渌酒留人鳥哢頻
但恐少年嫌老醜眼前無復一時人
<pb:KR4d0082_WYG_075-18b>
　　春無雷
經冬無雪麥不死秋雨過多深入土人言来歲定無麥
農父掉頭笑不許清明雨足麥欣欣旋敕奴婢修破囷
大麥過期當半熟小麥未晩猶十分東家西舍發陳積
十錢一䴵猶難得向来天公不為人市人半是溝中&KR0484;
前望麥熟一月期老稚相勸聊忍饑誰令伏枕作寒熱
囊中無錢誰肯醫天公愛人何所吝一春雨作雷不震
雷聲一起百妖除病人起舞不須扶
<pb:KR4d0082_WYG_075-19a>
　　聞卞氏舊有怪石藏宅中問其遺孫指一廢井云
　　盡在是矣井在室中床下尚未能取先作
昔人遊宦久江湖怪石嵌空駭里閭一井深藏縁底事
百年不出待潜夫棄捐泥土性仍在睥睨林亭氣漸蘇
微物廢興猶有定此生窮達謾長吁
　　仲夏始雷
陽氣溟濛九地来經春涉夏始聞雷麥禾此去或可望
桃李向来誰使開號令迍邅人共怪隂陽顛倒物應猜
<pb:KR4d0082_WYG_075-19b>
一聲震蕩雖驚耳遍地妖氛未易囘
　　八璽
秦人一璽十五城百二十城當八璽元日臨軒組綬新
君臣相顧無窮喜九鼎峥嶸夏禹餘八璽錯落古所無
古人鄙陋今人笑父老不慣空驚呼
　　讀舊詩
早嵗吟哦已有詩年来七十才全衰開編一笑怳如夢
閉目徐思定是誰敵手一時無復在賞音他日更難期
<pb:KR4d0082_WYG_075-20a>
老人不用多言語一㸃空明萬法師
　　五月園夫獻紅菊二絶句
黄花九月傲清霜百草滿園無此香紅紫無端盗名字
試尋本草細商量
南陽白菊有竒功潭上居人多老翁葉似皤蒿莖似棘
未宜放入酒盃中
　　夏至後得雨
天惟不窮人旱甚雨輒至麥乾春澤匝禾稿夏雷墜一
<pb:KR4d0082_WYG_075-20b>
年失二雨廪實真不繼我窮本人窮得飽天所畀奪禄
十五年有田潁川涘躬耕力不足分穫中自愧餘功治
室廬棄積霑狗彘久養無用身未識彼天意
　　遲往泉店殺麥
罷民不耕穫豈利有攸往古人為我言許此亦無妄一
冬免鉏犁二麥盈罋盎火老金尚伏雨過築塲壌隣家
助伯亞蒼耳割榛莽朝陽得終日經嵗可無恙老夫終
病慵長子幸可仗劬勞慎勿厭䴵餌家共享秋田雨初
<pb:KR4d0082_WYG_075-21a>
足已作豐熟想歸来報好音相對開臈釀
　　夏夜對月
大火直南方萬物委爐炭微雲吐凉月中夜初一浣老
人氣如縷枕簟亦流汗披衣遶中庭星斗暳相粲鳴啁
思清露抱葉一長歎栖鵲亦未安遶樹再三轉我生仰
田食候雨占雲漢枵然未可期無食終誰怨褰帷竟不
寐夜氣静如練愛之不忍觸惟恐朝来散
　　千葉白蓮花
<pb:KR4d0082_WYG_075-21b>
蓮花生淤泥浄色比天女臨池見千葉謫墮問何故空
明世無匹銀瓶送佛所清泉養芳潔為我三日住蔫然
落寳床應返梵天去
　　追和張公安道贈别絶句
　予年十八與兄子瞻東遊京師是時張公安道守成
　都一見以國士相許自爾遂結忘年之契公晩事裕
　陵君臣之義初不淺也既而與用事者異議拂衣而
　出初守宛丘次守南都予亦以議論不合連從公遊
<pb:KR4d0082_WYG_075-22a>
　元豐初子瞻以詩獲罪竄居黄州予謫監筠州酒稅
　公凄然不樂酌酒相命手冩一詩為别曰可憐萍梗
　飄浮客自嘆匏𤓰老病身従此空齋掛塵榻不知重
　掃待何人後七年䝉恩召還復見公南都自是又八
　年而有升沉之歎時公薨已數年矣及自龍川還潁
　川姪過出子瞻遺墨中有公所贈章覽之泣下不能
　止乃追和之
少年便識成都尹中嵗仍為幕下賔待我江西徐孺子
<pb:KR4d0082_WYG_075-22b>
一生知已有斯人
　
　
　
　
　
　
　欒城第三集巻一

<pb:KR4d0082_WYG_076-1a>
欽定四庫全書
　欒城第三集巻二
　　　　　　　　　　　　　宋　蘓轍　撰
　詩七十一首
　　遺老齋絶句十二首
杜門本畏人門開自無客孤坐忽三年心空無一物
　　其二
衆音入我耳諸色過吾目聞見長厯然靈源不受觸
<pb:KR4d0082_WYG_076-1b>
　　其三
兹心淨無垢尚愛南齋竹當暑得清風冷然若新沐
　　其四
老檜真百尺疎竹疑千畆紛紛霰雪中見此歲寒友
　　其五
栽竹種松檜十年未成隂昔人定知我為我養南林
　　其六
久無叩門聲剥啄問何故田中有人至昨夜盈尺雨
<pb:KR4d0082_WYG_076-2a>
　　其七
我居近西城城枕湖一曲不到平湖上何物禁吾足
　　其八
北臨鳯凰臺鳯去臺亦圮萋萋脩竹林喈喈何日至
　　其九
昔我過嵩麓雲移見諸峰重遊未有日想像曀霾中
　　其十
避事已謝客養性不㸔書書中多感遇掩巻輒長吁
<pb:KR4d0082_WYG_076-2b>
　　其十一
人言里中舊獨有陳太丘文若命世人惜哉憂人憂
　　其十二
巢由老箕山遁世聊可耳臨流愧堯舜又甚陳仲子
　　移花(八月十/六日)
種花南堂南堂毁花亦瘁理畦西軒西花好未忍棄慇
懃㧞陳草秋雨流入地移根𫝊生土指日春風至花来
本陳洛盈尺不為異力求千葉枝更與一溉水人功誠
<pb:KR4d0082_WYG_076-3a>
已盡天巧行可致我老百不為愛此養花智
　　服栗
老去日添腰脚病山翁服栗舊傳方經霜斧刃全金氣
挿手丹田借火光入口鏘鳴初未熟低頭咀噍不容忙
客来為說晨興晩三嚥徐収白玉漿
　　白菊
白菊長先黄菊開年年九日泛新醅猶存古厯摽花候
不柰時人信手栽得勢從教盈九畹俛眉聊復引三盃
<pb:KR4d0082_WYG_076-3b>
愈風明目須真物能使神農為爾囘
　　九日家釀未熟
平生不喜飲九日猶一酌今年失家醸節到真寂寞床
頭㵼餘樽畦菊吐㣲蕚洗盞對妻孥肴蔬隨厚薄興来
欲徑醉量盡還自却傍人嘆身徤省已知脾弱尚有姑
射人自守常綽約養生要慈儉已老慚矍鑠燕居漸忘
我杜門奚不樂風麴日已乾濁醪可徐作
　　南齋獨坐
<pb:KR4d0082_WYG_076-4a>
獨坐南齋久忘家似出家香烟穠作穂茶面結成花細
竹才通徑長松初有槎往還真㫁絶一一數歸鴉
　　西成
野老端相慶西成僅十分寒来多醸酒客過預留饙近
事姑求飽逺憂要浪聞一壺真有理終日得醺醺
　　藏菜
㸑清葵芥充朝饍嵗晩風霜㫁菜根百日園枯未易過
一家口衆復何言多排罋盎先憂盡旋設盤盂未覺煩
<pb:KR4d0082_WYG_076-4b>
早晩春風到南圃侵凌雪色有新萱
　　示諸子
諸子才不惡功名舊有言窮愁念父母心力盡田園志
在要須命身閑且養源遊魚脫淵水何處有飛翻
　　示諸孫
少年真力學𤣥月閉書帷老去渾無賴心空自不知交
遊誰識面文字略存詩笑向諸孫說疎慵非汝師
　　十一月一日作
<pb:KR4d0082_WYG_076-5a>
晝短圖書㸔不了夜長鼓角睡難堪老懐騷屑誰為伴
心地空虛成妄談酒少不妨隣叟共病多賴有衲僧諳
(覺師識病/善用藥)積隂深厚陽初復一㸃靈光勤自參
　　冬至日
隂陽升降自相催齒髪誰教老不囘猶有髻珠常照物
坐㸔心火冷成灰酥煎隴坂經年在柑摘吴江半月来
官冷無因得官酒老妻微笑潑新醅
　　除日
<pb:KR4d0082_WYG_076-5b>
年年最後飲屠酥不覺年来七十餘十二春秋新罷講
五千道徳適親書木經霜雪根無蠧船出風波載本虛
自怪多年客箕潁毎因吾黨賦歸歟
　　臈中三雪
一臈不虚度三雪自相因暗添池上凌稍壓麥中塵餘
潤想猶在苦寒将及春慇懃欲盡酒扶養病衰人
　　伐雙榖(臈月二十/七日作)
芳蘭非不嘉當門自宜鋤矧此惡木隂久妨長者車僕
<pb:KR4d0082_WYG_076-6a>
夫礪尋斧告我日方除久持不忍意柯條益扶疎植根
雖云固伐去曽須臾我塗雖不寛出入自有餘開門聽
還往并納賢與愚荒穢一朝盡来者皆虚徐
　　上元夜适勸至西禪觀燈
三年不踏門前路今夜仍㸔屋裡燈照佛有餘長自照
澄心無法便成澄追歡狂客去忘返入定孤僧喚不譍
更到西禪何所問隔牆魚鼓正登登
　　程八信孺表弟剖符单父相遇潁川歸鄉待闕作
<pb:KR4d0082_WYG_076-6b>
　　長句贈别
我生猶及見大門弟兄中外十七人兩家門戸甲鄉黨
正如潁川數孫陳嗈嗈鳴鴈略雲漢風吹散落天一垠
歸来勉强整毛羽飲水啄粒傷離羣東西隔絶不敢恨
死生相失長悲辛蕭蕭華髪對妻子往往老淚流衣巾
仲叔已盡季亦老雙星孤月耿獨存老夫閉門不敢出
喜君三度乘朱輪今春剖符地尤勝不齊自古留芳塵
囘車訪我念衰老挽衣把臂才逡巡君行到官我未死
<pb:KR4d0082_WYG_076-7a>
杖藜便是不速賔一尊酌我當有問此國豈有賢扵君
(兄弟中惟僕與/程八程九在耳)
　　種松
城郭人家嵗寒木檜柏森森映華屋青松介僻不入城
野性特嫌塵土辱中庭冉冉盈尺苗條榦雖短風霜足
培根不用糞壌厚挿竹預防雞犬觸他年期汝三丈髙
獨立仙翁毛髪緑老翁自分不及見子孫見汝知遺直
　　二月望日雪二絶
<pb:KR4d0082_WYG_076-7b>
𤣥㝠留雪惱中春損麥傷花病老人已典布裘捐衲襪
朝来酒盡乞比鄰
老翁衰病不憂花百口唯須麥養家聞道田中猶要雪
兼收凝白試山茶
　　遜自淮康酒官歸覲逾旬而歸送行二絶句
官期未滿許寧親平日宦遊無此恩雨遍公田及私畆
學書兼得問筠孫
乘田委吏責無多舊學年来竟若何開巻新詩可人意
<pb:KR4d0082_WYG_076-8a>
到官無復廢吟哦
　　去年秋扇二絶句
箧中秋扇委塵埃春晩炎風拂面来舊物不辭為世用
故人相見莫心猜
扇中秦女舊乘鸞拂去浮塵色尚鮮未盡炎風早歸去
不堪秋後乞哀憐
　　讀舊詩
老人詩思如枯泉轆轤不下罋盎乾舊詩展巻驚三年
<pb:KR4d0082_WYG_076-8b>
粲然佳句疑昔賢老来百事不如前藜羮稻飯嗟獨便
飽食餘暇盡日眠安用琢句愁心肝
　　堂成不施丹艧唯紙忩水屏蕭然如野人之居偶
　　作
髙棟虚忩五月凉客来掃地旋焚香白雲低繞明月觀
漲海東流清暑堂病久渇心思沆瀣夢囘餘念屬瀟湘
老人夫婦修行久此處従今是道塲
　　南齋竹三絶
<pb:KR4d0082_WYG_076-9a>
幽居一室少塵緣妻子相看意自閑行到南忩修竹下
怳然如見舊溪山
舊山修竹半塵埃誰種南林待我来新筍出牆秋雨足
閉門長與護蒼苔
里中佳客舊孫陳我自疎慵不見人目倦細書長掩巻
心遊法界四無隣
　　中秋新堂看月戯作
年年㸔月茅簷下今嵗堂成月正圎自笑吾人强分别
<pb:KR4d0082_WYG_076-9b>
不應此月倍嬋娟虚忩毎怯髙風度碧瓦頻驚急雨懸
七十老翁渾未慣安居始覺貴公賢(聞都下諸家新建/甲第壮麗頃所未)
(有/)
　　午寢
食飽年来幸有秋倒床清夢百無憂忍饑終愧首陽客
睡足何須雲夢州氷酒黄封生不喜春芽紫筍向誰求
平生尚有書魔在一巻還堪作枕頭
　　九日隂雨不止病中把酒示諸子三首
<pb:KR4d0082_WYG_076-10a>
旱久翻成霧雨災老人腹疾强啣盃官醅菉豆適初熟
籬菊黄花終未開兒女共憐佳節過鷄豚恐有故人来
衰年此㑹真餘幾薄酒無多不用推
　　其二
九日不能飲呦呦覺胃寒妻孥勸把盞萸菊正堆槃懶
極久成病年髙終鮮歡道人嫌服藥心息自相安
　　其三
庭菊兼黄白村醪雜聖賢微吟還自喜不飲信徒然陶
<pb:KR4d0082_WYG_076-10b>
亮貧非病孟嘉醒亦顛相㸔莫相笑與爾各當年
　　落葉滿長安分題
有客倦長安秋風正颯然九衢飛亂落八水凝寒烟摇
落南山見凄凉陋巷偏名園失綠暗清渭泛紅鮮衣信
催煩杵狼烽報極邉長江苦吟處日暮想横鞭
　　臈月九日雪三絶句
天公留雪待嘉平飛霰来時曉未明病士擁衾催煖酒
閉門不聽掃瑤瓊
<pb:KR4d0082_WYG_076-11a>
去年家釀不須沽秫米今年絶市無雪沒前山薇蕨盡
誰憐無語獨攜鉏
臈中得雪春宜麥罋裡無糟寒惱人未暇樽罍伴佳客
先将䴵餌許比鄰
　　已丑除日二首
閱遍時人身亦老巻殘舊厯意茫然髭鬚白盡無添處
甲子重来又十年酒儉不容時一醉堂成且喜夜安眠
春秋似是平生事屋壁深藏付後賢
<pb:KR4d0082_WYG_076-11b>
橘紅安穏近誰傳(子舊有腹疾或教服/橘皮煎丸經月良愈)鬢雪蕭騷久已
然梅栁任教脩故事蠶絲聊與祝新年(鄉人以&KR0307;蜜和/麫象梅枝栁葉)
(又以肉雜物為/羮名之曰蠶絲)&KR1201;門賀客辭多病守嵗諸孫聽不眠粗
有官酤供夜飲一瓶渾濁且稱賢
　　同外孫文九新春五絶句
佳人旋貼釵頭勝園父初挑雪底芹欲得春来怕春晩
春来㑹似出山雲
罋中臘脚長憂凍户外春風那得知酒熟定應花未動
<pb:KR4d0082_WYG_076-12a>
舉瓢先對栁千絲
菊葉萱芽初出土凍虀冷麫欲宜人老人脾病難隨汝
洗釡磨刀待晩春
築室恨除千本竹及春先補百株花隔年欲與園夫約
春雨晴時問汝家
雪覆西山三頃麥一犁春雨祝天工麥秋幸與人同飽
昔日黄門今老農
　　上元前雪三絶句
<pb:KR4d0082_WYG_076-12b>
臈中平地雪盈尺嵩隗山田麥尚乾不管上元燈火夜
飛花處處作春寒
閉門不問門前事燈火薰天自不知聞道朝来雪又下
老人今嵗未應饑
天公似管人間事近事傳聞半是非但使麥田饒雨雪
饑人得飽未相違
　　上元雪
上元燈火家家辦遍地瓊瑶夜夜深衲被䝉頭真老病
<pb:KR4d0082_WYG_076-13a>
紗籠照佛本無心床頭酒罋恰三斗山下麥田真百金
乞我終年醉且飽端能擁鼻作㣲吟
　　春隂
春後誰令百日隂雨淫風横兩相侵天公未有惜花意
野老空存念麥心共怪樷筠亦黄落終憐老檜獨蕭森
過中不克陽安在夏旱前知未易禁(是春所在竹林皆/黄落頃所未見)
　　庭中種花
空庭一無有初種六株花青桐綠楊栁相映成田家春
<pb:KR4d0082_WYG_076-13b>
雨散膏油朝暾發萌芽造物知我心初来盡枯槎開花
已可貴結子成益佳百事盡如此一生復何嗟我生本
窮陋中年旅朝衙失脚墮南海生還夢荒遐築室雖不
多於我則已奢松筠伴衰老已矣無復加
　　曽郎元矩見過逾月聽其言久而不厭追感平昔
　　為賦詩
胄子相從得佳婿(遲初扵太學識/元矩因有姻議)掖垣同直喜良朋交
情不意隔生死世事休論有廢興宿草芊綿淚入土故
<pb:KR4d0082_WYG_076-14a>
琹牢落恨填膺逺来似覺清談勝試問傳家今幾燈
　　閉門
閉門潁昌市不識潁昌人身閑未易過閑久生暗塵我
念作閑計欲與黄巻親少年病書史未老目先昏掩巻
黙無言閉目中自存心光定中發廓然四無鄰不知心
已空不見外物紛瞿曇昔嘗云咄哉不肯信一見無復
失愈久當愈真
　　林筍復生
<pb:KR4d0082_WYG_076-14b>
春寒侵竹竹憔悴父老皆云未嘗記偶然雷雨一尺深
知為南園衆君子從地湧出長如人一一便有凌雲氣
吾家老圃倦栽接但以嵗寒相嫵媚一朝紛紛㸔黄落
嵇阮相過無醉地隂陽往復知有數已病還瘳非即死
呼童徑語隣舍翁種竹未改當年意姚黄左紫終誤人
千葉重臺定何事
　　老柏
柏根可合抱柏身長百尺我年類汝老我心同汝直我
<pb:KR4d0082_WYG_076-15a>
貧初無居爱汝買此宅索居懐舊友開軒得三益風中
有餘勁雪後不改色我貧不栽花遶屋多種竹全家謬
聞道舉目無他物晨興輒相對知我有慙徳
　　蠶麥
春寒風雨淫蠶麥止半熟耕桑未嘗親有獲敢求足隣
田老翁嫗囊空庾無粟機張乆乏緯食晏惟薄粥熟耕
種未下屢禱雲不族私憂止寒餓王事念鞭朴為農良
未易為吏畏簡牘閉門差似可忍饑有餘福
<pb:KR4d0082_WYG_076-15b>
　　喜雨
夏田已報七分熟秋稼方憂十日乾好雨徐来不倉卒
天公似欲救艱難魃張鷹太無遺力社近雞豚趂早寒
老病隨人幸一飽爐香無語只長歎
　　題東坡遺墨巻後
少年喜為文兄弟俱有名世人不妄言知我不如兄篇
章散人間墮地皆瓊英凛然自一家豈與餘人争多難
晩流落歸来分死生晨光迫殘月囘顧失長庚展巻得
<pb:KR4d0082_WYG_076-16a>
遺草流涕濕冠纓斯文久衰弊涇流自為清科斗藏壁
中見者空嘆驚廢興自有時詩書付西京
　　洗竹
寒甚南軒竹半黄晩抽旱筍雜榛荒不嫌毒手千竿盡
稍放清風八月凉短篲只堪除糞壤新萌㑹㸔伏牛羊
扶持造化須人力早聽人言布麥糠
　　寄張芸叟(并引/)
　張芸叟侍郎編樂府詩相示繼以書問手戰之故懇
<pb:KR4d0082_WYG_076-16b>
　懇有見憐衰病意作小詩謝之
老矣張芸叟親編樂府詞才髙君未覺手戰我先衰㸃
&KR1709;舊無對吟哦今與誰十年酬唱絶歡喜得新詩
　
　
　
　
　欒城第三集巻二

<pb:KR4d0082_WYG_077-1a>
欽定四庫全書
　欒城第三集巻三
　　　　　　　　　　　　　宋　蘓轍　撰
　詩七十首
　　兩中秋絶句二首(并叙/)
　昔予謫居龍川已夘嵗閠九月重九南方初有凉氣
　予置酒招同巷黄氏老與之對酌作四絶句其卒章
　曰尉他城下兩重陽白酒黄雞意自長夘飲下床虚
<pb:KR4d0082_WYG_077-1b>
　已散老年不似少年忙明年䝉恩北歸寓居潁川庚
　寅嵗閠八月遇兩中秋賦兩絶句以繼前作俛仰十
　有二年時正苦腹疾秋思索然老病日加亦理勢然
　矣
潁川城下兩中秋金氣初凝火上流脾病家人不教飲
官厨好酒亦難求
兩逢重九尉他城蜑叟相從倒酒瓶十二年来均寂寞
此心南北兩冥㝠
<pb:KR4d0082_WYG_077-2a>
　　贈徳仲
我昔見子京邑時鬚髪如漆無一絲今年相見潁昌市
霜雪滿面知為誰故人分散隔生死孑然惟以影自隨
憐子肝心如鉄石昔所謂可今不移世間取舍竟誰是
惟有古佛終難欺嗟哉我自不知子意子清淨持律師
忽然㣲笑不言語袖中錦綉開新詩可憐相識二十載
終日對面初不知蚌含明珠不肯吐暗行沙底藏光輝
蚌為身計良可耳旁人不悟寧非嗤
<pb:KR4d0082_WYG_077-2b>
　　閠八月二十五¶日菊有黄花園中粲然奪目九日
　　不憂無菊而憂無酒戲作
年年九日憂無菊今嵗床空未有糟世事何嘗似人意
天公端解惱吾曺金龜解去瓶應滿玉液傾殘氣尚豪
門外白衣還到否今時好事恐難遭
　　九日三首
瓢尊空挂壁九日若為歡白髪逃無計黄花開已闌酒
慳慙對客風起任飄冠賴有陶翁伴貧居得自寛
<pb:KR4d0082_WYG_077-3a>
　　其二
解衣換村酒酒薄不須嫌節到勿空過盃行且强拈得
閑身尚徤適意事難兼醉卧南忩日誰知酸與甜
　　其三
㓜子淮西客雙壺思老人逺来經顄淡細酌喜清醇飲
罷遥憐汝歸来早及春南齋昔未有餘似舊時貧
　　戲題三絶
懊惱嘉榮白髮年逢人依舊唱陽闗渭城朝雨今誰聽
<pb:KR4d0082_WYG_077-3b>
砑鼓跳踉一破顔
謝傅凄凉已老年胡琴羗笛怨遺賢使君扵此雖不俗
挽㫁髭鬚誰見憐
遍地花鈿歎百年蒼顔白髮意凄然囘頭笑指此郎子
破賊将来知有天
　　木氷
老病不眠知夜寒晨興薄氷滿庭前枯榆老栁變精妍
細稍如苗麄如椽風敲碎玉落紛然氷裹槲葉誰雕鐫
<pb:KR4d0082_WYG_077-4a>
鄰家父老呼東垣欲沽官酒囊無錢我有强起試一觀
樹稼不見今十年
　　夜坐
少年讀書目力耗老怯燈光睡常早一陽来復夜正長
城上鼓聲寒考考老僧勸我習禪定跏趺正坐推不倒
一心無著徐自静六塵消盡何曽掃湛然已似須陁洦
久爾不負瞿曇老囘㸔塵勞但微笑欲度羣迷先自了
平生誤與道士遊妄意交梨求火棗知有毗盧一逕通
<pb:KR4d0082_WYG_077-4b>
信脚直前無别巧
　　老史
口食陽翟粟身衣陽榖絲二物不相即飽暖常不時老
史知我窮一嵗一奔馳方暑勸脂車苦寒伺来歸嗟我
垂老年未免憂寒饑老史甚忠信但恨性重遲事我三
十年閔閔不相離我門了無求辛苦終不辭平生金石
交至此或已攜老史未易得試復養其兒
　　臘雪次遲韻
<pb:KR4d0082_WYG_077-5a>
冬儲久未辦佳雪為人留榖豆入髙廪薪蒸轉十輈紛
紛了嵗事閔閔念農疇家有二頃田一頃種米麰風聲
夜中變飛霰曉未休粗畢今嵗寒復免来年憂天公知
人心未禱得所求傾瓢有遺酌起和田中謳
　　小雪
小雪僅能消膈熱苦寒偏解惱衰翁年豐誰使百物貴
心浄要令萬事空老去禪功深自覺生来滯運與人同
閑中未㫁生靈念清夜焚香處處通
<pb:KR4d0082_WYG_077-5b>
　　土牛
天地非不仁萬物自芻狗土牛適成象逡巡見屠剖田
家挽雙角歸理繅絲釜生無負重力死作初耕候碎身
本不辭及物稍無負君㸔劉表牛豈脫曹公手
　　除夜二首
年年賦除夜一賦一衰殘家有三斗釀春餘半月寒雞
豚不改舊隣里自相歡元日應無客蕭然不著冠
　　其二
<pb:KR4d0082_WYG_077-6a>
七十三年客相従尚幾年西方他日事東魯一經傳漸
解平生縳初安半夜禪紛紛争奪際何意此心全
　　遺老齋南一柏雙榦昔嵗坐堂上僅可見也今出
　　屋已尺餘偶賦
翠柏擢雙榦冉冉出屋危柏長雖云喜我老亦可知苦
寒不改色烈風終自持門閑㫁来客相對不相欺
　　正月十六日
上元已過欲収燈城郭遊人一倍増陌上紅塵霏似霧
<pb:KR4d0082_WYG_077-6b>
雲間明月冷如氷誰言世上驅馳客老作庵中寂定僧
漏水半消燈火冷長空無滓色澄澄
　　七十三嵗作
一生有志恨無才久爾蕭蕭白髪催力學當年真自
信初心到此未應囘舊人化去渾無幾新障重生撥不
開七十三年還住否獲麟後事轉難裁
　　春旱彌月郡人取水邢山二月五日水入城而雨
春旱時聞孽火然邢山龍老不安眠麥生三寸未覆壠
<pb:KR4d0082_WYG_077-7a>
雨過一犁初及泉深愧貧民饑欲死可憐肉食坐稱賢
南齋遺老知尤幸湯餅黄韲又一年
　　龍川道士(廖有象/)
昔我遷龍川不見平生人傾囊買破屋風雨庇病身頎
然一道士野鶴墮鷄羣飛鳴閭巷中稍與季子親刺口
問生事褰裳觀運斤俛仰忽三年愈久意愈真送我出
重嶺長揖清江濵方營玉皇宫棟宇期一新成功十年
後脫身走中原見公心自足徒步非我勤我歸客箕潁
<pb:KR4d0082_WYG_077-7b>
晝日長掩闗僕夫忽告我門有萬里賔問其所從来笑
指南天雲心知故人到驚喜不食言我老益不堪惟有
二頃田年年種麥禾僅能免饑寒君来亦何為助我耕
且耘嗟古或有是今世非所聞
　　重贈
出家無復家視身等雲浮東西隨風行忽然遍九州君
居龍川城築室星一周屋瓦如翬飛象設具冕旒弟子
五六人門徒散林丘本為百年計自可一世留胡為不
<pb:KR4d0082_WYG_077-8a>
復顧脫去如弊裘萬里一籐杖来從故人遊故人病老
翁輕重恐未酬疑君了心法萬物皆浮漚去彼非有嫌
来此亦無求是心摩尼珠不受箧笥収故人感君意一
言還信否逺行不為此浪走非良謀
　　食櫻笋二首
一旱經春草木焦朱櫻結子獨盈條槃中宛轉明珠滑
舌上逡巡絳雪消仰囁佳人露猶濕偷䘖啼鳥語尤嬌
南方茘子争先後羞見炎風六月燒
<pb:KR4d0082_WYG_077-8b>
林竹抽萌不忍挑誰家盈束伴晨樵籜龍似欲號無罪
食客安知惜後凋不願鹽梅調鼎味姑從律吕應簫韶
林間老死雖無用一試冬深雪到腰
　　西軒畫枯木怪石
西軒素屏開白雲婆娑老桂依霜輪顧兎出走蟾蜍奔
河漢巻海機石蹲牽牛自載倚桂根清風颯然吹四鄰
東坡妙思傳子孫作詩髣髴追前人筆墨墮地稱竒珍
閉藏不聽落泥塵老人讀書眼病昏一㸔落筆生精神
<pb:KR4d0082_WYG_077-9a>
　　悟老住慧林
能公住嶺南正觀呼不起忠公客中禁朝恩不為累道
人無淨穢所遇忘嗔喜悟公清淨人心厭紛華地慧林
虚法席去有遲遲意投身淤泥中佛法何處是引身山
林間過患差無幾力小難自欺心安似無愧悟世常失
人違心輒喪已徐行勿與較乘流得坎止君㸔淨因揩
志以直自遂殺身竟何益犯難豈為智去住本由天毋
求亦無避相期明且哲大雅亦如此
<pb:KR4d0082_WYG_077-9b>
　　蠶麥
春早麥半熟蠶収僅十分不憂無餅餌已幸有&KR0237;裙造
化真憐汝耕桑不謾勤經過話闗陕貧病不堪聞
　　北堂
吾廬雖不華粗有南北堂通廊開十忩爽氣来四方風
長日氣逺六月有餘凉兒女避不居留此奉爺娘爺娘
髪如絲不耐寒暑傷单衣焦葛輕軟飯菘芥香無客恣
卧起有客羅壺觴今年得風痺摩膏沃椒湯念終捨此
<pb:KR4d0082_WYG_077-10a>
去故山松柏蒼此地亦何為嵗時但烝甞
　　秋旅
雨晴秋稼如雲屯豆没雞兎禾没人老農歡笑語行路
十年儉薄無今晨無風無雨更一月藜羮黍飯供四鄰
天公似許百姓足人事未可一二論窮邉逃卒到處滿
燒場入室才逡巡縣符星火雜鞭箠解衣乞與猶怒嗔
我願人心似天意愛惜老弱憐孤貧古来堯舜知有否
詩書到此皆空文
<pb:KR4d0082_WYG_077-10b>
　　七夕
火流知節換秋到喜身安林鵲真安往河橋晩未完得
閑心不厭求巧老應難送酒誰知我瓢樽昨暮乾
　　食鷄頭
風開芡觜鉄為鬚斧斫沙磨旋付厨細嚼兼収上池水
徐嚥還成滄海珠佳客滿堂須一斗閑居賴我近平湖
多年不到㑹靈沼氣味宛然初不殊
　　秋雨
<pb:KR4d0082_WYG_077-11a>
禾田已熟畏愁霖積潦欲乾泥尚深一雨一凉秋向晩
似安似病老相侵人間有盡皆歸物世外無生賴有心
要覔塵埃不到處一燈相照夜愔愔
　　補種牡丹二絶
野草凡花著地生洛陽千葉種難成姚黄性似天人潔
糞壤埋根氣不平
換土移根花性安猶嫌入伏午隂煩清泉翠幄非難辦
絶色濃香别眼看
<pb:KR4d0082_WYG_077-11b>
　　曹郎子文赴山陽令
囊空口衆不堪閑却喜平生得細論鶴髪進封償舊徳
彩衣聽訟勉平反楚風剽疾觀新政浙水蕭條詠舊恩
記取老人臨别語茶瓢霜後早相存
　　九日三首
九日真佳節年年長賦詩深慙鶴髪老毎與菊花期㡌
落無人拾酒狂聊自持豐年餘社罋天意念衰羸
　　其二
<pb:KR4d0082_WYG_077-12a>
我飲不為酒黄花競此時茱萸謾辟惡麴糵助和脾淺
酌何勞訴獨醒徒爾為来年我猶徤相對亦如斯
　　其三
河朔今将到山陽近欲行老懐驚聚散一酌慰平生陋
巷連牆久長淮照眼明到官紛訟牒應憶此時情(遲歸/自河)
(&KR0203;節前當至曹郎将/赴山陽節後當行)
　　早睡
老人如嬰兒起晏睡常早麄氊薄絮被孤枕自媚好倒
<pb:KR4d0082_WYG_077-12b>
床作龜息逡巡輒復覺隔門燈火明髣髴聞語笑杯棬
相勸酬往往見譏誚披衣坐跏趺衰老當自了室空牕
亦虚半夜明月到老盧下種法從古無此妙根生花輒
開得者自不少要須海底行更問藥山老
　　㕔前柏
穉柏如嬰兒冉冉三尺長移根山澗石植榦對華堂重
露恣膏沐清風時抑揚我老不耐寒憐汝堪風霜朝夕
望爾長尺寸常度量知非老人伴可入諸孫行想見十
<pb:KR4d0082_WYG_077-13a>
年後簷前蔚蒼蒼人来顧汝笑誦我此詩章
　　十月二十九日雪四首¶
床頭唧唧糟鳴罋¶夜半蕭蕭雪打忩擁褐旋驚花著樹
潑醅初喜酒盈缸隣翁晨乞米三斗釣户暮留魚一雙
自笑有無今粗足遥憐逐客過重江(時逐客有/¶過湖嶺者)
龕燈照室久妨睡雪氣侵人不隔忩枕上詩成那起草
槽頭酒滴暗鳴缸逺来狂客應囘去髙卧幽人未有雙
猶憶新灘泊船處堆蓬積玉撼長江
<pb:KR4d0082_WYG_077-13b>
幽居漫爾存三徑燕坐何妨應六忩老憶舊書時展巻
病封藥酒旋開缸小園摇落黄花盡古檜飛鳴白鶴雙
珍重老盧留種子養生不復問王江
鷂子一飛超漲海蜂兒終日透晴忩心空莫著書千巻
客到長留酒半缸性命早知元有分文章誰信舊無雙
何年結束尋歸路還㸔蟇頥下飲江
　　冬日即事
寒日初加一線長臘醅添浸隔羅光新年只願多新酒
<pb:KR4d0082_WYG_077-14a>
舊疾微令變舊方自昔杯棬元窄小得閑筋力尚康强
買田種秫貧無計自有人家為挿秧(近来腹疾頗退足/疾尚餘一二醫婁)
(生言舊所用/藥須少増損)
　　畫學董生畫山水屏風
承平百事足鴻都無不有筞牘試篆𨽻丹青冩飛走紛
然四方集狐兎萃林藪何人知有益長嘯呼鷹狗奔逃
走城邑驚顧念糊口素屏開白雲稱我茅簷陋濡毫願
揮洒峯巒映巖竇巨石連地軸飛布㵼天漏縈山一徑
<pb:KR4d0082_WYG_077-14b>
通過水微橋構山家烟火然逺寺晨鐘叩僧從何方来
行速午齋後有客呼渡船隔水惟病叟听然發一笑此
處定真否人生初偶然與此誰夭壽厄窮妄自憐一醉
輒日富客至亦茫然邀我沽斗酒
　　冬至日作
羲和飛轡留不住小兒逢節喜欲舞人言老翁似小兒
烝豚釀酒多為具潁川夲自非吾鄉隣里十年成舊故
誰令閉户謝往還壽酒獨向兒孫舉飲罷跏趺閉雙目
<pb:KR4d0082_WYG_077-15a>
寂然自有安心處心安自謂無老少不知鬚髪已如素
似聞錢重薪炭輕今年九九不難數
　　冬至雪二首
一氣濳萌九地中雪花微落四無風初陽更有囘天力
宿瘴徐㸔巻地空家釀再投猶恨薄官酤多取定無功
時人淺陋終無益徑就天公借一豐
佳節蕭條陋巷中雪穿忩户有顔風出迎過客知非病
歸對先師喜屢空黍醖盈瓢終寡味石薪烘灶信竒功
<pb:KR4d0082_WYG_077-15b>
頗嫌半夜欺毛褐却喜年来麥定豐
　　讀樂天集戲作五絶
樂天夢得老相從洛下詩流得二雄自笑索居朋友絶
偶然得句與誰同
樂天得法老凝師後院猶存楊栁枝春盡䋈飛餘一念
我今無累日無思
樂天投老刺杭蘓溪石胎禽載舳艫我昔不為二千石
四方異物固應無
<pb:KR4d0082_WYG_077-16a>
樂天引洛注池塘畫舫飛橋映緑楊潩水隔城来不得
不辭筞杖看湖光
樂天種竹自成園我亦牆隂數百竿不共伊家鬬多少
也能不畏雪霜寒
　　記病
我病在脾胃一病四十年微傷輒暴下傾注如流泉去
年醫告我此病猶可痊試取薑豆附三物相和丸服之
不旬浃病去如醫言醫言藥有毒病已當速捐我意藥
<pb:KR4d0082_WYG_077-16b>
有㓛服久㓛則全侵尋作風痺兩足幾蹣跚徐悟藥過
量醫初固云然舊病則已除柰此新病纒醫言無甚憂
前藥姑捨旃藥毒久自消真氣從此完鄙夫不信醫私
智毎自賢咄哉已往咎終身此韋弦
　　除日二首
屠蘓末後不辭飲七十四人今自稀筋力明年應更减
誠心憂世久知非脾寒服藥近方驗風痺經冬勢漸微
得罪明時歸已晩此生此病任人譏
<pb:KR4d0082_WYG_077-17a>
七十四年明日是三千里外未歸人酒篘泉湧如迎節
詩句雲生喜見春賀客不来知我病鄰家竊語笑吾真
時人莫作樂天㸔燕坐端能畢此身(樂天居洛陽日正/與予年相若非齋)
(居道塲輒携酒尋花遊賞泉石畧無暇日予性/拙且懶杜門養病已僅十年樂天未必能爾也)
　　上元
上元車馬正喧喧老病無聊長掩門不著繁燈眩雙目
獨邀明月上前軒跏趺黙坐聞三鼓寂寞誰来共一樽
已覺城中塵土臭急将清雨洗乾坤
<pb:KR4d0082_WYG_077-17b>
　　壬辰生日兒姪諸孫有詩所言皆過記胸中所懐
　　亦自作
生日今朝是匆匆又一年讀書真已矣閉目但茫然下
種言非妄開花果定圓驅羊舊有法視後直須鞭
　　白鬚
少年不辦求良藥老病無疑生白鬚下種已遲空悵望
無心猶幸省工夫虚明對面誰知我寵辱當前莫問渠
自頃閉門今十載此生畢竟得如愚
<pb:KR4d0082_WYG_077-18a>
　　林筍
竹林遭凍曽枯死春筍連年冄發生天與嵗寒終倔强
澤分淇澳轉敷榮狂鞭已逐草侵徑疎影長隨月到楹
稽阮欲来從我飲開門一笑亦逢迎
　　西軒種山丹
淮陽千葉花到此三百里城中衆名園栽接比桃李吾
廬適新成西有數畦地乘秋種山丹得雨生可喜山丹
非佳花老圃有深意宿根已得土絶品皆可寄明年春
<pb:KR4d0082_WYG_077-18b>
陽升盈尺爛如綺居然盗天功信矣斯人智根苗相因
依非真亦非偽客来但一笑勿問所從致
　　遊西湖
閉門不出十年久湖上重遊一夢囘行過閭閻争問訊
忽逢魚鳥亦驚猜可憐舉目非吾黨誰與開尊共一杯
歸去無言捲屏卧古人時向夢中来
　　泛潩水
早嵗南遷恨舳艫歸来平地憶江湖半篙春水花千片
<pb:KR4d0082_WYG_077-19a>
八尺輕船酒一壺徐轉城隂平野濶稍通竹徑小亭孤
前朝宰相終難得父老咨嗟今亦無(自潩溝泛舟至曲/水園本文潞公舊)
(物潞公以遺賈魏/公今為賈氏園矣)
　　風痺三作
年老百病生風痺已三作主家長患聾說法仍害脚十
年學趺坐從此罷雀躍閉目時自觀寸田飽耕鑿下種
本無種服藥亦非藥田熟根自生病去如花落吾生黙
已定有數誰能却數盡吾則行未應堕㝠漠
<pb:KR4d0082_WYG_077-19b>
　　新作南門
于¶¶公决獄多隂㓛自知有子當三公髙作里¶門車馬通
定國精明有父風飲酒一石耳目聪漢家宰相仍侯封
左右中興始且終我家讀書自我翁恥言法律羞兵戎
中年出入黄門中智巧不足稱愚忠雖云寡過亦無功
不忮不求心粗空舉世知我惟天工恃此知不累兒童
作門不痺亦不隆陋巷正與顔生同勢家笑唾儻見容
　　春旱
<pb:KR4d0082_WYG_077-20a>
舊俸存無幾生齒日益多蔽廬雖粗完空林無麥禾首
種二頃田柰此春旱何誰能持隻雞一酹邢山阿饑寒
誰相念幸龍未見訶去年投虎頭叩門用干戈邂逅一
尺雨豈復隂陽和幽明初不隔誠意豈在多惻然上通
天矧此一盤渦雲興雨隨至父老行且歌
　　感秋扇
團扇經秋似敗荷丹青髣髴舊松蘿一時用舍非吾事
舉世炎凉柰爾何漢代誰令収汲黯趙人猶欲用㢘頗
<pb:KR4d0082_WYG_077-20b>
心知懐袖非安處重見秋風愧恨多
　
　
　
　
　
　
　欒城第三集巻三

<pb:KR4d0082_WYG_078-1a>
欽定四庫全書
　欒城第三集巻四
　　　　　　　　　　　　　宋　蘓轍　撰
　詩十二首
　　喜姪邁還家
一别匆匆嵗五除還家怪我白髭鬚懐中初見孫三世
巷口新成宅一區(姪房添一男孫予亦/葺成敝廬皆别後事)林下酒尊還漫
設床頭易傳近㸔無老年遊宦真安往南北相望結草廬
<pb:KR4d0082_WYG_078-1b>
　　次前韻
心空煩惱不須除白盡年来罷鑷鬚隨俗治生終落落
苦心憂世漫區區居連里巷知安否食仰田園問有無
我已閉門還往絶待乘明月過君廬
　　喜雨(五月十九/日夏至)
一旱經春夏已半好雨通宵曉未収氣爽蹔令多病喜
来遲未解老農憂力耕僅足公家取遺秉休違寡婦求
時向林間數新竹籜龍騰上欲迎秋
<pb:KR4d0082_WYG_078-2a>
　　雨過
東南流注已鳴澗西北霏微僅歛塵人意共懐艱食病
天公那有不仁人雲移已分貧無福雩應方知社有神
田里相望無一舍終年苦樂㑹須勻
　　溽暑
東風吹&KR0034;方然薪遊魚出没一世人隨湯上下猶欣欣
不識河漢清凉津十年我已不出門可憐尚寄生死濵
老知下種㓛力新開花結子當有辰寒暑一過聊嚬呻
<pb:KR4d0082_WYG_078-2b>
至此有道非有神
　　外孫文九伏中入村㬠麥
春田不雨憂無麥入囷得半猶足食伏中一㬠不可緩
旱田蒼耳猶難得人言春旱夏當潦入伏未保天日好
老農經事言不虚防風防雨如防盗外孫讀書舊有㓛
五言七字傳祖風旋投詩筆到田舍知我老来饞且慵
秋田正急車難起汗滴肩頳愧鄰里磨聲細轉雪花飛
舉家百口磨牙齒食前方丈我所無烝䴵十字或有諸
<pb:KR4d0082_WYG_078-3a>
孫歸何用慰勤苦烹鷄亦有烝胡盧(唐相盧懐慎既老/家居諸公嘗往問)
(疾公設食待客勑庖夫净去毛勿抝折其項客喜為當/食烝鵞鴨也食至乃烝胡盧耳諸公皆不飽公食之殊)
(美/)
　　大雨後詠南軒竹二絶句
苦寒壊我千竿綠好雨還催衆筍長痛飲雖無稽阮客
瓢尊一試午隂凉
葉開翡翠才通日節竦琅玕不怕風稍放西邉深二丈
端如幽谷茂林中(竹西有二丈隙/地筍猶未到)
<pb:KR4d0082_WYG_078-3b>
　　秋後即事
苦熱真疑不復凉火流漸見迫西方清風一夜吹茅屋
竹簟今朝避石床露濕中庭菊含蕋水浮西浦稻生芒
秋成得飽家家事莫笑農夫喜欲狂
　　送遲赴登封丞
昔我過嵩陽秋髙日重九晨邀同行客共舉登髙酒藤
鞵生胼胝一覽山河富封壇土消盡中夜捫星斗下山
雙足廢欲上知難又囘首烟雲中隠約見巖岫未老約
<pb:KR4d0082_WYG_078-4a>
来遊何意七十後吾兒性静黙丞邑山路口秋暑山尚
煩冬雪山方痩春山利遊觀安輿即迎父
　　省事
早歲讀書無甚解晚年省事有竒㓛自許平生初不錯
人言畢竟兩皆空空中有實何人見實際心知與佛同
煩惱消除病亦去閉門便了此生中
　　廣福僧智昕西歸
老人寄東巖蕭然四無鄰八尺清冷泉中有白髮人婆
<pb:KR4d0082_WYG_078-4b>
娑弄明月松間夜相賔平生指庚壬終老投此身築室
潁川市西望長悲辛故山比丘僧蠒足超峩岷歸塗三
千里秋風入衣巾北崦百步外我夢一室新速營三間
堂永奉兩足尊我歸要有時久逺與子親悟老非凡僧
瓦礫化金銀歸来味𤣥言見日當自陳
　
　
　欒城第三集巻四

<pb:KR4d0082_WYG_079-1a>
欽定四庫全書
　欒城第三集巻五
　　　　　　　　　　　　　宋　蘓轍　撰
　詩賦銘贊共十首
　　種藥苗二首(并引/)
　予閑居潁川家貧不能辦肉毎夏秋之交菘芥未成
　則槃中索然或教予種甖粟决明以補其匱寓潁川
　諸家多未知此故作種藥苗二詩以告之皆四章章
<pb:KR4d0082_WYG_079-1b>
　八句
　　種甖粟
築室城西中有圖書忩户之餘松竹扶疎㧞棘開畦以
毓嘉蔬畦夫告予甖粟可儲甖小如甖粟細如粟與麥
皆種與穄皆熟苗堪春菜實比秋榖研作牛乳烹為佛
粥老人氣衰飲食無幾食肉不消食菜寡味栁槌石鉢
煎以蜜水便口利喉調養肺胃三年杜門莫適往還幽
人衲僧相對忘言飲之一杯失笑欣然我来潁川如遊
<pb:KR4d0082_WYG_079-2a>
廬山
　　種决明
閑居九年禄不代耕肉食不足藜烝藿&KR0245;多求異蔬以
佐晨烹秋種甖粟春種决明决明明目功見本草食其
花葉亦去熟惱有能益人矧可以飽三嗅不食笑杜陵
老老人平生以書為累夜燈照帷未曉而起百骸未病
兩目告瘁决明雖良何補扵是自我知非巻去圖書閉
目内觀妙見自如聞阿那律無目而視决明何為適口
<pb:KR4d0082_WYG_079-2b>
乎爾
　　上已
春服初成日暖潩河漸滿風凉欲復孔門故事略有童
冠相将城西百步而近杏花半落草香欣然願與數子
臨水一振衣¶裳故人有酒未酌為我班荆舉觴我雖少
飲不醉未怪遊人若狂春風自爾一月花絮極目飛揚
誦詩相勸行樂良士但取無荒
　　上已後
<pb:KR4d0082_WYG_079-3a>
上巳巳過旬日西湖尚有遊人老人復歸閉户户外百
事日新呼童試問築室春晩何日堂成我家舊廬江上
隠居三世相因晏子不願改卜我今已愧先君始有苟
合則止已老姑欲安身西望烝嘗有處傳家圖史常陳
門中此外何事世外有耳不聞食訖趺坐日昃此心皎
皎常存萬事汝勿告我婚嫁自畢諸孫
　　堂成
築室三年堂成可居我初不知諸子勞劬父母老矣風
<pb:KR4d0082_WYG_079-3b>
雨未除槖装幾何勿問有無伐木扵山因此舊廬不約
不豐燕處無餘堂開六楹南北四筵晝明廓然夜㝠黯
然四鄰無聲布被麄氊身非蚌螺一睡經年夜如何其
趺坐燕安善惡不思此心自圓東廂靖深以奉嘗烝老
佛之廬朝香夜燈西廂千巻圖書之林先人所遺子孫
是承杖屨經行直如引繩顧視而笑此如我心諸子之
室左右吾背将食擊板一擊而㑹𤓰畦芋區分布其外
鉏去瓦礫壤而不塊廢井重浚泉眼仍在轆轤雷鳴甘
<pb:KR4d0082_WYG_079-4a>
雨時霈園夫能勤家足于菜有客叩門賀我堂成揖客
而笑念我平生三世讀書粗免躬耕明忩修竹惟我與
兄䕃映茅茨吐論峥嶸猖狂妄行以此得名老而求安
匪以為榮
　　雙栁
我作新堂中庭蕭然雙栁對峙春陽既應千條萬葉風
濯雨洗如美婦人正立櫛髪髪長至地微風徐来掩冉
相繆亂而復理垂之為纓綰之為結屈伸如意燕雀翔
<pb:KR4d0082_WYG_079-4b>
舞蜩蜇嘶鳴不召而至清霜夜落衆葉如剪顔色憔悴
永愧松柏嵗寒不改見嘆夫子聊同淵明攀條嘯詠得
酒徑醉一㕓粗給三黜不去亦如展恵
　　卜居賦(并引/)
　昔予先君以布衣學四方嘗過洛陽愛其山川慨然
　有卜居意而貧不能遂予年将五十與兄子瞻皆仕
　扵朝裒槖中之餘将以成就先志而獲罪扵時相繼
　出走予初守臨汝不數¶月而南遷道出潁川顧猶有
<pb:KR4d0082_WYG_079-5a>
　後憂乃留一子居焉曰姑餬口扵是既而自筠遷雷
　自雷遷循凡七年而歸潁川之西三十里有田二頃
　而僦廬以居西望故<md:KR4d0082_SBCK_025-1b>¶鄉猶<md:KR4d0082_SBCK_025-2b>¶數千里勢不能返則又曰
　姑寓扵此居五年¶築室於城之西稍益買田幾倍其
　故曰可以止矣蓋卜居扵<md:KR4d0082_SBCK_025-3b>¶此初¶非吾意也昔先君相
　彭眉之間為歸全之計指其¶庚壬¶¶¶曰此而兄弟之居
　也今<md:KR4d0082_SBCK_025-4a>¶子瞻不幸已藏扵郏山¶矣予<md:KR4d0082_SBCK_025-7b>¶年七十有三異日
　當追蹈前約然則潁川亦非予居也昔貢少翁為御
<pb:KR4d0082_WYG_079-5b>
　史大夫年八¶十一家在瑯琊有一子年十二自憂不
　得歸塟元帝哀之許以王命辦䕶其喪譙允南年七
　十二終洛陽家在巴西遺令其子輕棺以歸今予廢
　棄久矣少翁之寵非所敢望而允南舊事庶幾可得
　然平昔好道今三十餘年矣老死所未能免而道術
　之餘此心了然或未隨物淪散然則卜居之地惟所
　遇可也作卜居賦以示知者
吾将卜居居扵何所西望吾鄉山谷重阻兄弟淪䘮顧
<pb:KR4d0082_WYG_079-6a>
有諸子吾将歸居歸與誰處寄籍潁川築室耕田食粟
飲水若将終焉念我先君昔有遺言父子相從歸安老
泉閱歲四十松竹森然諸子送我歴井捫天汝不忘我
我不忘先庶幾百年歸掃故阡我師孔公師其致一亦
入瞿曇老&KR0360;之室此心皎然與物皆寂身則有盡惟心
不没所遇而安孰非吾宅西從吾父東從吾子四方上
下安有常處老&KR0360;有言夫惟不居是以不去
　　銅雀硯銘(并引/)
<pb:KR4d0082_WYG_079-6b>
　客有遊河&KR0203;登銅雀廢臺得其遺瓦以為硯甚堅而
　澤歸以遺予為之銘曰
土生萬物而能長存銅雀初成萬瓦雲屯得水而埏得
火而堅水乾火冷而土不遷石質金聲水火則然臺毁
棟摧誰使獨全披榛得之如見古人来為吾硯明忩細
氊老尚著書撫之長嘆用捨有時一愚一賢
　　壬辰年冩真贊
潁濵遺民布裘葛巾紫綬金章乃過去人誰與丹青畫
<pb:KR4d0082_WYG_079-7a>
我前身遺我後身一出一處皆非吾真燕坐蕭然莫之
與親
　　管㓜安畫贊(并引/)
　予自龍川歸居潁川十有三年杜門幽居無以自適
　稍取舊書閱之將求古人而與之友蓋扵三國得一
　人焉曰管㓜安寧㓜安少而遭亂渡海居遼東三十
　七年而歸歸扵田廬不應朝命年八十有四而没㓛
　業不加於人而予獨何取焉取其明於知時而審扵
<pb:KR4d0082_WYG_079-7b>
　處已云爾蓋東漢之衰士大夫以風節相尚其立志
　行義賢於西漢然時方大亂其出而應世鮮有能自
　全者潁川荀文若以智策輔曹公方其擒吕布斃袁
　紹皆談笑而辦其才與張子房比然至扵九錫之議
　卒不能免其身彭城張子布忠亮剛簡事孫氏兄弟
　成江東之業然終以直不見容力争公孫淵事君臣
　之義幾絶平原華子魚以徳量重扵曺氏父子致位
　三公然曹公之殺伏后子魚将命至破壁出后而害
<pb:KR4d0082_WYG_079-8a>
　之汝南許文休以人物臧<md:KR4d0082_SBCK_025-8a>¶否聞于世晩入蜀依劉璋
　先主將克成都文休逾城出降雖卒以為司徒而蜀
　人鄙之此¶¶¶¶四人者皆一時賢人也然直已者終害其¶
　身而枉已者終喪其徳處亂而能全非㓜安而誰與
　哉舊史言㓜安雖老不病著白㡌布&KR0237;袴布裙宅後
　數十步有流水夏暑能策杖臨水盥手足行園囿嵗
　時祀其先人絮㡌布单衣薦饌饋跪拜成禮予欲使
　畫工¶以意髣髴畫之昔李公麟善畫有顧陸遺思今
<pb:KR4d0082_WYG_079-8b>
　公¶麟死久矣恨莫能成吾意者姑為之贊曰
㓜安之賢無以過人予獨何以謂賢賢其明扵知時審
扵處已¶以能自全<md:KR4d0082_SBCK_025-8b>¶㓜安之老歸自東海一畆之宫閉不¶¶¶
求通¶¶白㡌布裙舞雩而風四時烝嘗饋奠¶必躬八<md:KR4d0082_SBCK_025-9a>¶十有
四蟬蛻而終少非漢人老非魏人何以命之天之逸民
　
　
　欒城第三集巻五

<pb:KR4d0082_WYG_080-1a>
欽定四庫全書
　欒城第三集巻六
　　　　　　　　　　　　　宋　蘓轍　撰
　策問一十五首
　　策問
問大錢直十行於世僅¶¶十年<md:KR4d0082_SBCK_025-9b>¶矣物重而錢輕私鑄<md:KR4d0082_SBCK_025-10b>¶如雲
百物踴貴民病之久矣朝廷知之<md:KR4d0082_SBCK_025-11a>¶凡<md:KR4d0082_SBCK_025-12a>¶官府之積以¶¶¶¶¶¶¶¶數千
萬計而民間之畜不可勝數以民之不易也棄而不惜
<pb:KR4d0082_WYG_080-1b>
十損其七聖人仁民之意可謂深矣然竊意舊錢耗扵
盗鑄新泉在者十三而公私百用大率如故求所以善
其後者不可不預講也願著之扵篇有司将有採焉
問堯舜周孔之道<md:KR4d0082_SBCK_025-12b>¶行於天¶¶¶¶¶¶下無一物而不由¶無<md:KR4d0082_SBCK_025-13a>¶一日而
不用而佛老之教¶常與之抗衡於世世主之欲舉而廢
之者屢矣而終莫能此豈無故而能¶然哉<md:KR4d0082_SBCK_025-13b>¶諸生皆學¶道
者也請推言其所以然辯其¶不可去之理與雖不去而
無害¶¶於世者詳著之于篇
<pb:KR4d0082_WYG_080-2a>
問河朔有橋非古也河流於澶而橋始成南北通行契
丹来和百有餘年夫豈偶然也哉今河出扵滑古所謂
白馬之津也白馬之¶津是謂官渡渡則可橋則不橋屢
成矣而河漲輒敗以虜使之歲至也而不能已朝廷睦
鄰之意厚矣而河朔之人或以為病方今之計其便安
在
問士大夫居閭閻間習知民病其多不可盡言也¶姑¶¶¶¶¶¶問
其六<md:KR4d0082_SBCK_025-15a>¶曰何以使民習扵孝弟而無邪僻何以使士安扵
<pb:KR4d0082_WYG_080-2b>
實行而無矯偽何以使吏食其禄而無妄取何以使文
符稀少而賦歛時辦何以使兵安其戍而無逃叛何以
使囹圄空虚而無數赦
問堯憂洚水之害朝多賢<md:KR4d0082_SBCK_025-15b>¶者不¶用而用鯀鯀九¶¶¶年¶無成
功民被其患者多矣武王克商微<md:KR4d0082_SBCK_025-16a>¶子帝乙之元子其賢¶¶¶¶¶¶¶¶
聞<md:KR4d0082_SBCK_025-16b>¶於天下不立而立武庚武庚卒與三監叛幾為周室
大患此二聖人者知其不可用¶而用之耶抑亦未之知
耶宜有以辨之
<pb:KR4d0082_WYG_080-3a>
問孔子稱顔子簟食瓢飲不改其樂一時門弟子莫及
之者而韓子以此為哲人之細事子路稱千乘之國師
旅饑饉之餘可使有勇而知方孔子目之以政事不以
仁許之而孟子以為賢于管仲孟子韓子之言果得孔
子之意矣乎
問三代聖人其所以治天下大者諸侯其次井田其次
肉刑自三代之衰强弱相吞而諸侯自滅貧富相并而
井田自壊劓刖傷人而肉刑自廢漢唐之間儒者咨嗟
<pb:KR4d0082_WYG_080-3b>
太息欲復三代之故而不能者多矣請詳論之此三者
誠非耶三代聖人以此治天下凡千<md:KR4d0082_SBCK_025-17a>¶有餘年而未嘗變
當時亦莫以為非者誠是耶自漢至今亦數千載時用
時舍迨今掃蕩無餘而¶天下未嘗不治學者冝知其故
不可不論也
問學者皆宗孔孟今考之於書猶有異同之説姑論其
一二孔子之扵管仲雖以為小器而許其九合之仁其
扵子路雖稱其有折獄之明無緼袍之恥而知其不得
<pb:KR4d0082_WYG_080-4a>
其死至於孟子則髙子路下管仲孔子之於伯夷叔齊
以為古之賢人稱栁下恵言中倫行中慮而譏其降志
辱身至扵孟子則皆以為聖人然則學者今将従孔子
歟從孟子歟其明言之
問舜命九官凡為國之政無一不舉歴夏商至周而六
官之典備至于今循之然以今之官考舜之舊而虞稷
二官獨廢而不修蓋耕耨稼穡草木鳥獸皆民之所賴
以生而國用之所由以足者而獨無以専治其事豈后
<pb:KR4d0082_WYG_080-4b>
稷伯益之官昔為虚設而舜之所命亦有不切扵事者
歟可詳論之
問魯自宣公失政三桓竊撫其民至昭公五世不競将
逐季氏遂以失國然孔子相定公將墮三都費人不順
兵及公側僅而勝之成人拒命伐之不克幾至於亂孔
子之為是何也及其自衛反魯雖為大夫不任其事矣
季氏将用田賦使冉有訪焉黙而不答然齊有田氏之
祸則沐浴而朝請舉兵討之夫哀公君臣非能正鄰國
<pb:KR4d0082_WYG_080-5a>
之亂者孔子之為是亦何也
問郊祀天地見於詩書固有國之常禮也三代既衰禮
失其舊秦¶漢之間祀五畤封太山禮汾隂雜出扵郊祀
之外儒者以為此禮之大者然五畤廢扵漢元封禪止
於晉武當時自以為賢於秦漢今将考論其實此三者
於唐虞三代抑嘗行之乎所謂封禪七十二君亦可信
乎秦不足言漢之諸¶儒初不言封禪封禪之端發於相
如相如之言抑可信乎
<pb:KR4d0082_WYG_080-5b>
問祖宗承五代之餘禮樂未完學校未立其所以為天
下者皆漢唐之遺事也然自今觀之其削平僭亂攘却
夷狄戰必勝攻必取及天下已平祥符景徳之間百姓
家給人足相賢将勇中外無事朝廷有諍臣州郡有循
吏至扵文章之盛至與漢唐相若敢問其所以致此者
何也今自十有餘年禮樂學校之政幾一新矣其将追
繼祖宗而止耶漢唐不足言其扵三代其亦庶幾矣乎
問桓文五覇之盛也方是時楚以諸侯而僭稱王召陵
<pb:KR4d0082_WYG_080-6a>
之㑹桓公責包茅之不入而不及其僭柯之盟曹沬兵
劫桓公以求侵地而桓公不以為罪城濮之戰文公以
君避臣而不以為恥圍鄭之役秦伯私與鄭盟引兵先
歸而文公不討其貳敢問霸者之盛固若是而可¶乎
問人之所同好者生也所同貴者位也所同欲者財也
天下之大情盡於是矣然此三者常相為用生¶者人之
本也無財則無以生無位則無以養生而理財作易者
蓋知此矣既言三者而參之以仁義其㫖安在
<pb:KR4d0082_WYG_080-6b>
問賢不肖之不能相及雖父子兄弟之間有¶不免焉堯
舜之朱均周公之管蔡¶蓋無足疑者至於孔子門<md:KR4d0082_SBCK_025-18a>¶弟子
三千餘人其所謂賢者十人而已此十人者與孔<md:KR4d0082_SBCK_025-18b>¶子<md:KR4d0082_SBCK_025-19a>¶周
旋<md:KR4d0082_SBCK_026-1a>¶於天下久者數¶十年其歴試而詳觀之者審矣然子
路事衛出公荘公自晉反衛劫孔悝而盟之子路為孔
悝攻荘公於臺上不知父子之争國不可也田常亂齊
宰我助田氏以陷於大戮此二人者亦何為立於孔氏
之門乎
<pb:KR4d0082_WYG_080-7a>
問善為國者惟其稱耳其取士也因官而取人故士無
溢員其用財也量入以為出故財無不足其治邉也量
力而闢土故邉無不守今也取士日廣則官不能容用
財無藝則常賦不足開邉日逺則見兵愈勞將以救此
蓋有舉意而辦者亦有改途易向雖久而不能辦者試
詳論之
　論一首
　　觀㑹通以行典禮論
<pb:KR4d0082_WYG_080-7b>
論曰事物之變紛紜雜出若不可知然而有至理存焉
禍福治亂之際傾側多故若不可處然而有夷路存焉
世之人不知至理之所¶在也迷而¶妄行扵是有<md:KR4d0082_SBCK_026-1b>¶風波作¶¶¶
於¶平地親戚¶¶化為仇<md:KR4d0082_SBCK_026-5b>¶怨<md:KR4d0082_SBCK_027-1b>¶者矣聖<md:KR4d0082_SBCK_027-2b>¶人不¶然虚心以待物物<md:KR4d0082_SBCK_027-3a>¶至而<md:KR4d0082_SBCK_027-3b>¶情偽<md:KR4d0082_SBCK_027-8b>¶畢陳於前夫知所以御之是以遇繁而若<md:KR4d0082_SBCK_027-9a>¶一¶
履險而若夷未嘗有所難者易曰聖<md:KR4d0082_SBCK_027-9b>¶人有以見¶¶天下之
動而觀其㑹通以行其典禮繫辭焉以㫁其吉凶是故
謂之爻㑹通者理之所出也典禮者其所以接物也易
<pb:KR4d0082_WYG_080-8a>
有八卦重而為六十四卦有六爻爻之多至扵數百皆
聖人指㑹通以示人陳典禮以教人者也今將言之其
多不可勝舉姑以乾坤明之乾之初不濳則危其身四
不躍則䘮其㓛二不田則無以廣其¶徳五¶不天則¶無以
利於人¶至於坤之初警之以履霜其上戒之以龍戰其
三教之以無成其四慎之以括囊凡易之談㑹通而陳
典禮者可以類求矣舜之為庶人也父頑母嚚象傲艱
哉舜之處於其家也周公之為冢宰也外則管蔡讒之
<pb:KR4d0082_WYG_080-8b>
以為将不利於孺子内則成王疑之殆哉周公之立於
其朝也然四岳之稱舜曰烝烝乂不格姦詩人之美周
公曰狼䟦其胡載㚄其尾公孫碩膚赤舄几几蓋舜與
周公臨天下之至變履天下之大艱而泰然如拱揖扵
廟堂之上跪起於尊俎之間可不謂善觀㑹通以行典
禮也哉昔庖丁之論解牛曰良庖歲更刀割也族庖月
更刀折也今臣之刀十九年矣而刀刃若新發於硎彼
節者有間而刀刃無厚以無厚入有間恢恢乎其扵游
<pb:KR4d0082_WYG_080-9a>
刃必有餘地矣蓋聖人之於事如庖丁之於牛知之明
故處之暇處之暇故事無不濟者此其所以為聖人也
謹論
　
　
　
　
　
<pb:KR4d0082_WYG_080-9b>
　
　
　
　
　
　
　
　欒城第三集巻六

<pb:KR4d0082_WYG_081-1a>
欽定四庫全書
　欒城第三集巻七
　　　　　　　　　　　　　宋　蘓轍　撰
　　論語拾遺(并引/)
　予少年為論語略解子瞻謫居黄州為論語說盡取
　以往今見扵書者十二三也大觀丁亥閑居潁川為
　孫籕簡筠講論語子瞻之說意有所未安時為籕等
　言凡二十¶有七章謂之論語拾遺恨不得質之子瞻
<pb:KR4d0082_WYG_081-1b>
　也
巧言令色世之所說也剛毅木訥世之所惡也惡之斯
以為不仁矣仁者直道而行<md:KR4d0082_SBCK_027-10a>¶無求於¶人望之儼然即之
也温聽其言也¶厲而何巧言令色之有彼為是者将以
濟其不仁爾故曰巧言令色鮮矣仁又曰剛毅木訥近
仁
子貢曰貧而無諂富而無驕何如子曰可也未若貧而
樂富而好禮者也夫貧而無諂富而無驕亦可謂賢矣
<pb:KR4d0082_WYG_081-2a>
然貧而樂雖欲諂不可得也富而好禮雖欲驕亦不可
得也子貢聞之而悟曰士之至於此者抑其切嗟琢磨
之功至也歟孔子善之曰賜也始可與言詩已矣告諸
往而¶知来¶者舉其成功而告之而知其所從来者所謂
聞一以知二也歟
易曰無思無為寂然不動感而遂通天下之¶故詩曰思<md:KR4d0082_SBCK_027-10b>¶無邪孔子取之<md:KR4d0082_SBCK_027-11a>¶二者非異也惟無¶思然後思無邪有思
則邪矣火必有光心必¶有<md:KR4d0082_SBCK_027-11b>¶思聖<md:KR4d0082_SBCK_027-17a>¶人無思非無思也外無
<pb:KR4d0082_WYG_081-2b>
物内無我物¶我既盡心全而不亂物至而知可¶否<md:KR4d0082_SBCK_027-17b>¶可¶者
作不¶¶可<md:KR4d0082_SBCK_027-18b>¶者止因其<md:KR4d0082_SBCK_028-2a>¶自然而<md:KR4d0082_SBCK_028-3b>¶吾<md:KR4d0082_SBCK_028-9b>¶未嘗思未嘗為此所謂無
思無為而思之正也若夫以物役¶思<md:KR4d0082_SBCK_028-10a>¶皆其邪矣如使寂
然不動與木石¶為偶而以為無思<md:KR4d0082_SBCK_028-10b>¶無¶¶¶¶¶為<md:KR4d0082_SBCK_028-14a>¶則亦何以<md:KR4d0082_SBCK_028-14b>¶通¶¶¶¶¶¶¶¶天
下之故也哉故曰思無邪思馬斯徂苟思馬而馬應則
凡思之所及無不應也此所以為感而¶遂通¶¶¶天下之故
也
終日不食終夜¶不寝致力於思徒思而無益是以知思
<pb:KR4d0082_WYG_081-3a>
之不如學也故十有五而志于學則所由適道者順矣
由是而適道知道而未能安則不能行不能行則未¶¶可<md:KR4d0082_SBCK_028-15b>¶與立¶¶¶惟能安¶能¶行¶乃可與立故¶三¶十而立可與立矣遇
變而惑則雖立而不固故四十而不惑則可與權矣物
莫能惑人不¶能遷則行止與天同吾不違天而天亦莫
吾違<md:KR4d0082_SBCK_028-16a>¶也<md:KR4d0082_SBCK_028-17a>¶故<md:KR4d0082_SBCK_030-1a>¶五十而知¶天命人之至于此也¶其所以施於
物而¶¶¶¶行扵<md:KR4d0082_SBCK_030-2a>¶人者至矣然猶未也心之所安耳目接扵物¶
而有不順<md:KR4d0082_SBCK_030-2b>¶焉以心御之而後順則其應必疑故¶六十而
<pb:KR4d0082_WYG_081-3b>
耳順耳目¶¶所遇不<md:KR4d0082_SBCK_030-4a>¶思而<md:KR4d0082_SBCK_030-7a>¶順<md:KR4d0082_SBCK_030-16a>¶矣¶然猶有心存焉以心御心
乃能中法惟無心然後従心而不踰¶矩故七十而從心
所欲¶不踰矩
我與物為二<md:KR4d0082_SBCK_031-2a>¶君子之欲交扵物也非信而自入矣譬如
車輪輿既具牛馬既設而判然二物也夫将何以行之
惟為之¶輗軏以交之而後輪輿得藉於牛馬也輗軏轅
端持軛者也故曰人而無信不知其可也大車無輗小
車無軏其何以行之哉車與馬得輗軏而交我¶¶¶¶¶¶與物得
<pb:KR4d0082_WYG_081-4a>
信而交金石之堅天地之逺苟<md:KR4d0082_SBCK_031-2b>¶有誠信¶¶¶¶¶¶¶無所不通吾<md:KR4d0082_SBCK_031-10b>¶然
後¶知信之¶為輗軏也
不仁而久約則怨而思亂久樂則驕而忘患故曰不仁
者不可¶以久處約<md:KR4d0082_SBCK_031-11a>¶不可以¶¶¶長處<md:KR4d0082_SBCK_031-12a>¶樂然<md:KR4d0082_SBCK_031-15a>¶則<md:KR4d0082_SBCK_033-14b>¶何所處之而可
曰<md:KR4d0082_SBCK_033-15a>¶仁<md:KR4d0082_SBCK_038-19b>¶人在上<md:KR4d0082_SBCK_038-20b>¶則<md:KR4d0082_SBCK_042-9a>¶不仁者¶約而不<md:KR4d0082_SBCK_042-9b>¶怨樂而不¶驕<md:KR4d0082_SBCK_042-11a>¶管仲奪伯
氏駢邑三百飯蔬食没齒無<md:KR4d0082_SBCK_042-11b>¶怨言與竪刁易牙俱事桓
公終仲之世二子皆不敢動而况管仲之上哉
仁者無所不愛人之至於無所不愛也其蔽盡矣有蔽
<pb:KR4d0082_WYG_081-4b>
者必有所愛有所不愛無蔽者無所不愛也子曰惟仁
者能好人能惡人以其無蔽也夫然猶有惡也無所不
愛則無所惡矣故曰苟志扵仁矣無惡也其於不仁也
哀之而巳
性之必仁如水之必清火之必明然方土之未去也水
必有泥方薪之未盡也火必有烟土去則水無不清薪
盡則火無不明矣人而至於不仁則物有以害之也君
子無終日之間違仁造次必於是顛沛必於是非不違
<pb:KR4d0082_WYG_081-5a>
仁也外物之害既盡性一而不雜未嘗不仁也若顔子者
性亦治矣然而土未盡去薪未盡化力有所未逮也是
以能三月不違仁矣而未能遂以終身其餘則土盛而
薪强水火不能勝是以日月至焉而已矣故顔子之心
仁人之心也不幸而死學未及䆒其㓛不見扵世孔子
以其心許之矣管仲相桓公九合諸侯一匡天下此仁
人之功也孔子以其功許之矣然而三歸反坫其心猶
累於物此孔顔之所不為也使顔子而無死切而磋之
<pb:KR4d0082_WYG_081-5b>
琢而磨之將造次顛沛扵是何三月不違而止哉如管
仲生不由禮死而五公子之禍起齊遂大亂君子之為
仁将取其心乎将取其功乎二者不可得兼使天相人
以顔子之心収管仲之功庶幾無後患也夫
孔氏之門人其聞道者亦寡耳顔子曽子孔門之知道
者也故孔子歎之曰朝聞道夕死可矣苟未聞道雖多
學而識之至於生死之際未有不自失也苟一日聞道
雖死可以不亂矣死而不亂而後可謂學矣
<pb:KR4d0082_WYG_081-6a>
孔子歴試而不用慨然而歎曰道不行乘桴浮於海従
我者其由與此非孔子之誠言蓋其一時之歎云爾子
路聞之而喜子路亦豈誠欲入海者耶亦喜孔子之知
其勇耳子曰由也好勇過我無所取材蓋曰無所取材
以為是桴也亦戲之云爾雖聖人其與人言亦未免有
戲也
令尹子文三仕為令尹無喜色三巳之無慍色孔子以
忠許之而不與其仁崔子弑齊君陳文子有馬十乘棄
<pb:KR4d0082_WYG_081-6b>
而違之孔子以清許之而不與其仁此二人者皆春秋
之賢大夫也而孔子不以仁與之孔子之以仁與人也
固難殷之三仁孤竹君之二子至於近世惟齊管仲然
後以仁許之如令尹子文陳文子雖賢未可以列於仁
人之目故冉有子路之政事公西華之應對與子文之
忠文子之清一也臧文仲魯之君子也其言行載於魯
而孔子少之曰臧文仲不仁者三不智者三下展禽廢
六闗妾織蒲三不仁也作虛器縦逆祀祀爰居三不智
<pb:KR4d0082_WYG_081-7a>
也捨是六者其餘皆仁且智也歟孔子曰君子而不仁
者有矣夫君子而不仁則臧文仲之類歟
孔子居魯陽貨欲見而不往陽貨時其亡也而饋之豚
孔子亦時其亡也而往拜之遇諸塗與孔子三言孔子
答之無違孔子豈順陽貨者哉不與之較耳孟子曰當
是時陽貨先豈得不見夫先之而必答禮之而必報孔
子亦有不得已矣孔子之見南子如見陽貨必有不得
已焉子路疑之而孔子不辯也故曰予所否者天厭之
<pb:KR4d0082_WYG_081-7b>
天厭之以為世莫吾知而自信扵天云爾
泰伯以國授王季逃之荆蠻天下知王季文武之賢而
不知泰伯之徳所以成之者逺矣故曰泰伯其可謂至
徳也已矣三以天下讓民無得而稱焉子瞻曰泰伯㫁
髪文身示不可用使民無得而稱之有讓國之實而無
其名故亂不作彼宋宣魯隠皆存其實而取其名者也
是以宋魯皆被其禍予以為不然人患不誠誠無争心
苟非豺狼孰不順之魯之禍始扵攝而宋之禍成於好
<pb:KR4d0082_WYG_081-8a>
戰皆非讓之過也漢東海王彊以天下授顯宗唐宋王
成器以天下讓𤣥宗兄弟終身無間言焉豈亦㫁髪文
身子貢曰泰伯端委以治吴仲雍繼之㫁髪文身孰謂
泰伯㫁髪文身示不可用者太史公以意言之耳
子曰三年學不至於榖不易得也榖善也善之成而可
用如榖苗之實而可食也盡其心力扵學三年而不見
其成功世無有也
武王曰予有亂臣十人孔子曰才難不其然乎唐虞之
<pb:KR4d0082_WYG_081-8b>
際於斯為盛有婦人焉九人而已婦人者太姒也然則
武王蓋臣其母乎古者婦人既嫁從夫夫死從子故春
秋書魯僖公之母曰秦人来歸僖公成風之襚太姒雖
母以九人故謂之臣可也
或問子西孔子曰彼哉彼哉鄭公孫夏無足言者蓋非
所問也楚令尹子西相昭王楚以復國而孔子非之何
也昭王欲用孔子子西知孔子之賢而疑其不利楚國
使聖人之功不見扵世所以深疾之也世之不知孔子
<pb:KR4d0082_WYG_081-9a>
者衆矣孔子未嘗疾之疾其知我而疑我者耳
陳成子弑簡公孔子沐浴而朝告於哀公曰陳恒弑其
君請討之公曰告夫三子孔子曰以吾從大夫之後不
敢不告也君曰告夫三子之三子告不可孔子曰以吾
從大夫之後不敢不告也孔子為魯大夫鄰國有弑君
之禍而恬不以為言則是許之也哀公三桓之不足與
有立也孔子既知之矣知而猶告以為雖無益於今日
而君臣之義猶有儆於後世也子瞻曰哀公患三桓之
<pb:KR4d0082_WYG_081-9b>
偪常欲以越伐魯而去之以越伐魯豈若從孔子而伐
齊既克田氏則魯公室自張三桓将不治而自服此孔
子之志也予以為不然古之君子将有立于世必先擇
其君齊桓雖中主然其所以任管仲者世無有也然後
九合之㓛可得而成今哀公之妄非可以望桓公也使
孔子誠克田氏而返将誰與保其功然則孔子之憂顧
在克齊之後此則孔子之所不為也
孔子以禮樂遊於諸侯世知其篤學而已不知其他犂
<pb:KR4d0082_WYG_081-10a>
彌謂齊景公曰孔丘知禮而無勇若使莱人以兵劫魯
侯必得志焉衛靈公之所以待孔子者始亦至矣然其
所以知之者猶犂彌也久而厭之将傲之以其所不知
蓋問陳焉孔子知其决不用也故明日而行使誠用之
雖及軍旅之事可也
道之大充塞天地瞻足萬物誠得其人而用之無所不
至也苟非其人道雖存七尺之軀有不能充矣而况其
餘乎故曰人能𢎞道非道𢎞人
<pb:KR4d0082_WYG_081-10b>
羣居終日言不及義此里巷之鄙夫直情而恣行者也
而孔子何難焉蓋知不義之可惡而欲以小惠徼譽於
世世必以是取之此孔子之所難也
古之教人必以學學必教之以道道有上下其形而上
者道也其形而下者器也君子上達知其道也小人下
達得其器也上達者不私於我不役於物故曰君子學
道則愛人下達者知義之不可犯禮之不可過故曰小
人學道則易使也如使人而不知道雖至於君子有不
<pb:KR4d0082_WYG_081-11a>
仁者矣小人則無所不至也故曰君子而不仁者有矣
夫未有小人而仁者也
有道者不知貧富之異貧而無怨富而無驕一也然而
飢寒切於身而心不動非忘身者不能故曰貧而無怨
難富而無驕易
弟子入則孝出則弟謹而信汎愛衆而親仁行有餘力
則以學文孝弟忠信汎愛而親仁皆其質也有其質矣
而無學以文之者皆未免於有過也故曰好仁不好學
<pb:KR4d0082_WYG_081-11b>
其蔽也愚好智不好學其蔽也蕩好信不好學其蔽也
賊好直不好學其蔽也絞好勇不好學其蔽也亂好剛
不好學其蔽也狂此六者皆美質也而無學以文之則
其病至此故曰十室之邑必有忠信如丘者焉不如丘
之好學也質如孔子而不知學皆六蔽之所害蓋無足
怪也人生於欲不知道者未有不為欲所蔽也故曰人
之少也血氣未定戒之在色始學者未可以語道也故
古之教者必始於周南召南周南召南知欲之不可已
<pb:KR4d0082_WYG_081-12a>
而道之以禮以禮濟欲夫是以樂而不淫始學者安焉
由是以免於蔽子謂伯魚曰汝為周南召南矣乎人而
不為周南召南其猶正牆面而立者也歟言欲之蔽也
古之傳道者必以言達者得意而忘言則言可尚也小
人以言害意因言以失道則言可畏也故曰予欲無言
聖人之教人亦多術矣行止語黙無非教者子貢習於
聽言而未知其餘也故曰子如不言則小子何述焉子
曰天何言哉四時行焉百物生焉夫豈無以感而通之
<pb:KR4d0082_WYG_081-12b>
乎
衛靈公以南子自汙孔子去魯從之不疑季桓子以女
樂之故三日不朝孔子去之如避冦讐子瞻曰衛靈公
未受命者故可季桓子已受命者故不可予以為不然
孔子之世諸侯之過如衛靈公多矣而可盡去乎齊人
以女樂間孔子魯君大夫既食餌矣使孔子安而不去
則坐待其禍無可為矣非衛南子之比也
君子無所不學然而不可勝志也必有所一而後可志
<pb:KR4d0082_WYG_081-13a>
無所一雖博猶雜學也故曰博學而篤志将有問也必
切其極退而思之必自近者始不然疑而不信也君子
之道造端乎夫婦及其至也察乎天地自夫婦之所能
而思之可以知聖人之所不能也故曰切問而近思君
子為此二者雖不為仁而仁可得也故曰仁在其中矣
　
　
　
<pb:KR4d0082_WYG_081-13b>
　
　
　
　
　
　
　
　欒城第三集巻七

<pb:KR4d0082_WYG_082-1a>
欽定四庫全書
　欒城第三集巻八
　　　　　　　　　　　　　宋　蘓轍　撰
　雜說九首
　　易說三首
一隂一陽之謂道繼之者善也成之者性也何謂道何
謂性請以子思之言明之子思曰喜怒哀樂之未發謂
之中發而皆中節謂之和中也者天下之大本也和也
<pb:KR4d0082_WYG_082-1b>
者天下之達道也致中和天地位焉萬物育焉中者性
之異名也性者道之所寓也道無所不在其在人為性
性之未接物也寂然不得其眹可以喜可以怒可以哀
可以樂特未有以發耳及其與物接而後喜怒哀樂更
出而迭用出而不失節者皆善也所謂一隂一陽者猶
曰一喜一怒云爾言隂陽喜怒皆自是出也散而為天
地歛而為人言其散而為天地則曰天地位焉萬物育
焉言其歛而為人則曰成之者性其實一也得之扵心
<pb:KR4d0082_WYG_082-2a>
近自四支百骸逺至天地萬物皆吾有也一隂一陽自
其逺者言之耳
大衍之數五十其用四十有九此何數也曰一氣判而
為天地分而為五行易曰天一地二天三地四天五地
六天七地八天九地十此十者天地五行自然之數雖
聖人不能加損也及文王重易将以揲蓍則取其數以
為蓍數曰大衍之數五十大衍云者大衍五行之數而
取其五十云爾用於揲蓍則可而非天地五行之全數
<pb:KR4d0082_WYG_082-2b>
也故繼之曰天數五地數五五位相得而各有合天數
二十有五地數三十凡天地之數五十有五此所以成
變化而行鬼神也明此天地五行之全數古之聖人知
之所以配天地參隂陽其用有不可得而知者非蓍數
之所及也及子瞻論易乃以蓍數之故而損天地五行
之全數以合之為之說曰大衍之數五十者五不特數
以為在六七八九之中也言十則一二三四在其中言
六七八九則五在其中矣一二三四在十中然而特見
<pb:KR4d0082_WYG_082-3a>
者何也水火木金特見於四時而土不特見故土無定
位無成名無専氣夫五行迭用於四時其不特見者均
也謂土不特見此野人之說也今謂五行之數止於五
十是天五為虛語天數不得二十有五天地之數不得
五十有五而可乎且土之生數既不得特見而其成數
又以水火木金當之是土卒無生成數也使土無生成
數則天地之數四十而已尚何五十之有且天地五行
之數人之所不與也今也欲取則取欲去則去是以意
<pb:KR4d0082_WYG_082-3b>
命五行也蓋天以一生水地以二生火天以三生木地
以四生金天以五生土五行既生矣而未及成地安于
下天運於上則五位相得而各有合地以五合一而水
成天以五合二而火成地以五合三而木成天以五合
四而金成地以五合五而土成天之所生不得地五則
不成地之所生不得天五亦不成此隂陽之至情而古
今之定論非臆說也且土之在天地四行之所賴以成
而土之賴于四行者少其實可視而知不可誣也今将
<pb:KR4d0082_WYG_082-4a>
求合蓍數而黜土其為說疏矣
夫乾天下之至徤也徳行常易以知險夫坤天下之至
順也徳行常簡以知阻乾之徤坤之順皆其材之自然
也譬如鳥之能飛魚之能游非有使之者也乾以其徤
濟天下之險坤以其順濟天下之阻皆有餘矣然而或
亦不濟如鳥之能飛而困於弋魚之能游而斃扵網徤
順之不可恃者亦若是矣且天下之險阻果安在乎物
固有强弱有逺近有髙下有好惡有向背有取舍此争
<pb:KR4d0082_WYG_082-4b>
之端而險阻之所出也方其不争乗之以至徤和之以
至順無不濟也遇其方争徤能勝之順能說之尚可也
不能勝不能說而險阻作矣然則何為而可易曰夫乾
確然示人易矣夫坤隤然示人簡矣徤而無心者其徳
易其形確然順而無心者其徳簡其形隤然易簡積於
中而確然隤然者著扵外吾信之物安之雖險阻在前
而無不知知之至則渙然氷釋無能為矣此則易簡之
功而非徤順之所及也易曰易簡而天下之理得矣天
<pb:KR4d0082_WYG_082-5a>
下之理得而成位乎其中矣物得其理則吾何為哉亦
位於其中而已矣
　　洪範五事說一首
昔禹觀洛書而得九疇之次初一曰五行次二曰敬用
五事一者天人之道而九疇之源本也漢劉向父子始
采諸儒之說而作五行傳其論五事失其實者過半後
世因之予以為不然乃為之說曰五行天事也五事人
事也五行之先後以天事言之五事之先後以人事言
<pb:KR4d0082_WYG_082-5b>
之天以一生水地以二生火天以三生木地以四生金
天以五生土此五行之所以為先後也人之生也形色
具而聲氣繼之形氣具而視聽繼之形氣視聽具而喜
怒哀樂之變至喜怒哀樂既至而思生焉喜怒哀樂之
未至則無思也無為也無思無為則性也性非五事而
五事之所依也故形色為貌聲氣為言目為視耳為聽
心為思此五事之所以為先後也畜為五藏發為五事
以應五行故脾之發為貌而主土肺之發為言而主金
<pb:KR4d0082_WYG_082-6a>
肝之發為視而主木腎之發為聽而主水心之發為思
而主火自黄帝以来知醫者言之詳矣捨此則無以治
病無以生殺人也漢儒之説以言為金以聽為水則亦
既得之矣至扵以貌為木以視為火以思為土則不可
何以言之土之為物形色先具而水火木金附焉故形
色之著者莫如土土實為脾皮肉筋骨髓腦垢色皆土
之屬而脾之餘也此佛之所謂地大者也其於人為貌
貌之徳恭恭之至肅肅則土得其性土得其性則能勝
<pb:KR4d0082_WYG_082-6b>
水故其休徵時雨肅之反為狂狂則土失其性土失其
性則不能勝水故其咎徵常雨肺之於人氣之所従出
入也方其有氣而未聲則無以接物而物亦莫之喻也
氣至於有聲聲成言言出而物從之矣故言之徳從從
之至乂語曰出辭氣斯逺鄙悖矣詩曰辭之輯矣民之
洽矣辭之懌矣民之莫矣言之能乂如暘之能晞出而
物莫之違也物之有聲者莫如金故言主金乂則金得
其性金得其性故其休徵時暘乂之反為僭僭則金失
<pb:KR4d0082_WYG_082-7a>
其性金失其性故其咎徵常暘物之能視者有待於日
日入則視無以致其用及其升於東方然後視者皆明
木位於東而日之所從見也故視主於木而木為肝視
之徳明明之至哲哲則木得其性木得其性故其休徵
時燠哲之反為豫豫則木失其性木失其性故其咎徵
常燠目施明扵外者也耳納聰於内者也明施扵外則
為燠聰納於内則為寒寒水之性也受天下之言而無
所不容故其徳聰聰之至則謀謀則水得其性水得其
<pb:KR4d0082_WYG_082-7b>
性故其休徵時寒謀之反為急急則水失其性水失其
性故其咎徵常寒心虚而應物者也火無形而離於物
者也二者其徳同同故無所不照心之用思思則得之
不思則不得也及其至也無思無為寂然不動感而遂
通天下之故由思而至於無思則復扵性矣復扵性則
出扵五事之表此聖人所以參天地通鬼神而不可知
者也故思之徳睿睿之至聖其㓛行於萬物無所不入
而不知其所以入惟風亦然易曰風自火出家人聖
<pb:KR4d0082_WYG_082-8a>
則火得其性火得其性故其休徵時風聖之反為䝉䝉
則火失其性火失其性故其咎徵常風此五者洛書之
本說與黄帝之遺書合醫者由之至于今不變而漢之
諸儒反之此智者之所太息也
　　詩病五事
李白詩類其為人駿發豪放華而不實好事喜名不
知義理之所在也語用兵則先登陷陣不以為難語游
侠則白晝殺人不以為非此豈其誠能也哉白始以詩
<pb:KR4d0082_WYG_082-8b>
酒奉事明皇遇讒而去所至不改其舊永王将竊據江
淮白起而從之不疑遂以放死今觀其詩固然唐詩人
李杜稱首今其詩皆在杜甫有好義之心白所不及也
漢髙帝歸豐沛作歌曰大風起兮雲飛揚威加海内兮
歸故鄉安得猛士兮守四方髙帝豈以文字髙世者哉
帝王之度固然發於其中而不自知也白詩反之曰但
歌大風雲飛揚安用猛士守四方其不識理如此老杜
贈白詩有細論文之句謂此類也哉
<pb:KR4d0082_WYG_082-9a>
大雅綿九章初誦太王遷豳建都邑營宫室而已至其
八章乃曰肆不殄厥愠亦不隕厥問始及昆夷之怨尚
可也至其九章乃曰虞芮質厥成文王蹶厥生予曰有
疏附予曰有先後予曰有奔走予曰有禦侮事不接文
不屬如連山㫁嶺雖相去絶逺而氣象聨絡觀者知其
脈理之為一也蓋附離不以鑿枘此最為文之髙致耳
老杜陷賊時有詩曰少陵野老吞聲哭春日潜行曲江
曲江頭宫殿鎻千門細桞新蒲為誰綠憶昔霓旌下南
<pb:KR4d0082_WYG_082-9b>
苑苑中萬物生顔色昭陽殿裡第一人同輦隨君侍君
側輦前才人帶弓箭白馬嚼齧黄金勒翻身向天仰射
雲一箭正墜雙飛翼明眸皓齒今何在血汙游魂歸不
得清渭東流劍閣深去住彼此無消息人生有情淚霑
臆江水江花豈終極黄昏胡騎塵滿城欲往城南忘南
北予愛其詞氣如百金戰馬注坡驀澗如履平地得詩
人之遺法如白樂天詩詞甚工然拙扵紀事寸步不遺
猶恐失之此所以望老杜之藩垣而不及也
<pb:KR4d0082_WYG_082-10a>
詩人詠歌文武征伐之事其於克宻曰無矢我陵我陵
我阿無飲我泉我泉我池其於克崇曰崇墉言言臨衝
閑閑執訊連連攸馘安安是類是禡是致是附四方以
無侮其扵克商曰維師尚父時惟鷹揚諒彼武王肆伐
大商㑹朝清明其形容征伐之盛極于此矣韓退之作
元和聖徳詩言劉闢之死曰宛宛弱子赤立傴僂牽頭
曵足先㫁腰膂次及其徒體骸撑柱末乃取闢駭汙如
㵼揮刀紛紜争切膾脯此李斯頌秦所不忍言而退之
<pb:KR4d0082_WYG_082-10b>
自謂無愧扵雅頌何其陋也
唐人工於為詩而陋於聞道孟郊嘗有詩曰食薺腸亦
苦强歌聲無歡出門如有礙誰謂天地寛郊耿介之士
雖天地之大無以安其身起居飲食有戚戚之意是以
卒窮以死而李翺稱之以為郊詩髙處在古無上平處
猶下顧沈謝至韓退之亦談不容口甚矣唐人之不聞
道也孔子稱顔子在陋巷人不堪其憂囘也不改其樂
囘雖窮困早卒而非其處身之非可以言命與孟郊異
<pb:KR4d0082_WYG_082-11a>
矣
聖人之御天下非無大邦也使大邦畏其力小邦懐其
徳而已非無巨室也不得罪扵巨室巨室之所慕一國
慕之矣魯昭公未能得其民而欲逐季氏則至於失國
漢景帝患諸侯之彊制之不以道削奪吴楚以致七國
之變竭天下之力僅能勝之由此觀之大邦巨室非為
國之患患無以安之耳祖宗承五代之亂法制明具州
郡無藩鎮之强公卿無世官之弊古者大邦巨室之害
<pb:KR4d0082_WYG_082-11b>
不見於今矣惟州縣之間隨其大小皆有富民此理勢
之所必至所謂物之不齊物之情也然州縣賴之以為
强國家恃之以為固非所當憂亦非所當去也能使富
民安其富而不横貧民安其貧而不匱貧富相恃以為
長久而天下定矣王介甫小丈夫也不忍貧民而深疾
富民志欲破富民以惠貧民不知其不可也方其未得
志也為兼并之詩其詩曰三代子百姓公私無異財人
主擅操柄如天持斗魁賦予皆自我兼并乃姦囘姦囘
<pb:KR4d0082_WYG_082-12a>
法有誅勢亦無自来後世始倒持黔首遂難裁秦王不
知此更築懐清臺禮義日以媮聖經久埋埃法尚有存
者欲言時所咍俗吏不知方掊克乃為才俗儒不知變
兼并可無摧利孔至百出小人私闔開有司與之争民
愈可憐哉及其得志専以此為事設青苗法以奪富民
之利民無貧富兩稅之外皆重出息十二吏縁為姦至
倍息公私皆病矣吕恵卿繼之作手實之法私家一毫
以上皆藉於官民知其有奪取之心至于賣田殺牛以
<pb:KR4d0082_WYG_082-12b>
避其禍朝廷覺其不可中止不行僅乃免扵亂然其徒
世守其學刻下媚上謂之享上有一不享上皆廢不用
至于今日民遂大病源其禍出于此詩蓋昔之詩病未
有若此酷者也
　
　
　
　欒城第三集巻八

<pb:KR4d0082_WYG_083-1a>
欽定四庫全書
　欒城第三集巻九
　　　　　　　　　　　　　宋　蘓轍　撰
　　書傳燈録後
予久習佛乘知是出世第一妙理然終未了所從入路
頃居淮西觀楞嚴經見如来諸大弟子多從六根入至
返流全一六用不行混入性海雖凡夫可以直造佛地
心知此事數年於兹矣而道久不進去年冬讀傳燈録
<pb:KR4d0082_WYG_083-1b>
䆒觀祖師悟入之理心有所契必手録之寘之坐隅蓋
自達磨以来付法必有偈偈中毎有下種生花之語至
六祖得衣法南邁有明上坐者追至嶺上知衣不可取
悔過求法祖誨之曰汝諦觀察不思善不思惡正恁麽
時阿那箇是明上坐本来面目明即時大悟遍體流汗
曰頃在黄梅隨衆實不省自已本来面目今䝉指示入
處如人飲水冷暖自知祖知明已悟教之善自護持而
已及内侍薛簡問祖心要祖亦曰一切善惡都莫思量
<pb:KR4d0082_WYG_083-2a>
自然得入清净心體湛然常寂妙用恒沙簡亦豁然大
悟予釋巻歎曰祖師入處儻在是耶既見本来面目心
能不忘護持不捨則所謂下種也耶譬諸草木種子若
置之虚空不投地中雖經百千嵗何緣得生若種之地
中潤之以雨露暵之以風日則開花結子數日可待六
祖常謂大衆汝等諸人自心是佛外無一物而能建立
皆是本心生萬種法因教之以一相一行三昧曰若人
於一切處不住相扵彼相中不生憎愛亦無取捨不念
<pb:KR4d0082_WYG_083-2b>
利益成壊等事安閑恬静虚融澹泊此名一相三昧若
於一切處行住坐卧純一直心不動道塲真成浄土此
名一行三昧若人具二三昧如地有種含藏長養成就
其實今說法猶如時雨普潤大地汝等佛性譬諸種子
遇兹沾洽悉得發生承吾㫖者决獲菩提依吾行者决
證妙果一相一行三昧則治地法也予至此復嘆曰祖
師之言備矣而人自不知雖知未必能行如予蓋知而
未能行者也昔李習之嘗問戒定慧於藥山藥山曰公
<pb:KR4d0082_WYG_083-3a>
欲保任此事須於髙髙山頂坐深深海底行如閨閣中
物捨不得便為滲漉予欲書此言扵紳庶幾不忘也凡
諸方妙語昔人有未喻者予輒為釋之録之扵左凡十
二章大觀二年二月十三日書
佛說法有一女人忽来問訊便扵佛前入定文殊師利
近前弹指出此女人定不得又托升梵天亦出不得佛
曰假使百千文殊亦出此女人定不得下方有網明菩
薩能出此定須㬰網明便至問訊佛了去女人前弹指
<pb:KR4d0082_WYG_083-3b>
一聲女人便從定而起潁濵老曰有心要出此女人定
雖是文殊親托往梵天也出不得無心要出此女人定
一弹指便了
僧問老宿師子捉兎亦全其力捉象亦全其力未審全
箇什麽力老宿曰不欺之力潁濵老曰師子捉兎時亦
全用一箇師子力捉象時亦全用一箇師子力不為兎
小象大而有差别若有差别則物有大扵象者師子捉
不得矣菩薩㫁取三千大千世界置右掌中如持針鋒
<pb:KR4d0082_WYG_083-4a>
舉一棗葉即此理也
僧舉教云文殊忽起佛見法見彼佛攝向二鐵圍山五
雲曰如今若有人起佛見法見我與㸃兩椀茶且道賞
伊罰伊同教意不同教意潁濵老曰攝向鐵圍山令知
起見之非與他茶喫令他識本来處與教意異而不異
保福僧到地藏地藏和尚問彼中佛法云何曰保福有
時示衆道塞却你眼教你覷不見塞却你耳教爾聽不
聞坐却你意教你分别不得地藏曰吾問你不塞你眼
<pb:KR4d0082_WYG_083-4b>
見箇什麽不塞你耳聞箇什麽不坐你意作麽生分别
或人問此二尊宿意為同為不同潁濵老曰六根為物
所塞為物所坐則不見自性不聞自性不能分别自性
若不為物所塞不為物所坐則可以聞見自性分别自
性矣老子曰視之不見名曰夷聽之不聞名曰希摶之
不得名曰微是三者不可致詰故復混而為二則性也
凡老子之言與佛同者類如此
鄧隠峯在馬師㑹下一日推土車馬師展脚路上坐峯
<pb:KR4d0082_WYG_083-5a>
曰請師収足馬曰已展不収峯曰已進不退推車直進碾
損馬師脚馬歸法堂執斧子曰碾損老師脚底出来峯
出引頸於前馬師乃置斧子潁濵老曰馬師展脚不収
執斧而問二者皆以試騐隠峯臨機見解耳土車進退
於事初無損益而直推不顧此隠峯狂直之病也若執
斧問之而縮頸畏避則十分凡夫無取足矣猶能引頚
而竢則猶可取也故其終也不坐不立倒立而逝雖去
来自在而狂病猶未痊也
<pb:KR4d0082_WYG_083-5b>
南泉欲遊荘舍土地神先報荘主荘主乃預為備泉至
問曰安知老僧来排辦如此荘主曰昨夜土地神相報
泉曰王老師脩行無力被鬼神覷見有僧便問既是善
知識因何被鬼神覷見泉曰土地前更下一分飯潁濵
老曰昔大耳三藏自謂得他心通忠國師見而問之曰
老僧心在何處大耳曰在西川㸔競渡忠再問心在何
處大耳曰在天津橋㸔弄胡孫及三問大耳良久莫知
去處忠叱之曰這野狐精他心通在什麽處仰山聞而
<pb:KR4d0082_WYG_083-6a>
釋之曰前兩度是涉境心故為大耳所見後是自受用
三昧故大耳不能見今南泉欲遊荘舍而土地知之亦
見其涉境心耳本無足怪者南泉自謂修行無力亦姑
云爾僧因其言而詰之非識理者也荅之以土地前更
下一分飯蓋言前後皆涉境心耳
仰山嘗謂第一坐曰不思善不思惡正恁麽時作麽生
對曰正恁麽時是某甲放身命處仰山曰何不問老僧
曰恁麽時不見有和尚仰山曰扶吾教不起或曰不思
<pb:KR4d0082_WYG_083-6b>
善不思惡此六祖所謂本来面目而仰山少之何也潁
濵老曰在周易有之無思也無為也寂然不動感而遂
通天下之故非天下之至神其孰能與扵此無思無為
者其體也感而遂通天下之故者其用也得其體未得
其用故仰山以為未足耳長沙岑和尚嘗遣僧問同參
㑹老曰和尚見南泉後如何㑹黙然僧曰未見南泉時
如何㑹曰不可更别有也僧囘之告岑有偈曰百尺竿
頭坐底人雖然得入未為真百尺竿頭須進步十方世
<pb:KR4d0082_WYG_083-7a>
界是全身蓋亦貴其用耳
香巖閑師嘗謂衆曰如人在千尺懸崖口衘樹枝脚無
所踏手無所攀忽有人問西来意若開口答即喪身失
命若不答又違問者如何即是衆無對潁濵老曰我若
當此時便大開口答他西来意不管喪身失命管别有道
理也
𤣥沙備頭陀謂衆曰諸方老宿盡道接物利生只如盲
聾啞三種病人汝作麽生接拈槌竪拂他且不見共他
<pb:KR4d0082_WYG_083-7b>
說話他且不開口復啞若接不得佛法安在時雖有答
者備皆不肯潁濵老曰三種病人若只用諸方拈槌竪
拂說話等伎倆接他真是奈何他不得如諸佛菩薩脩
行㓛到虎狼蛇蝎崖石草木無物透不得而况三種病
人乎𤣥沙之意倘在是耳非一時老宿境界故未有能
道者耳
徳謙禪師嘗到雙巖雙巖長老問金剛経云一切諸佛
皆從此經出且道此經是何人說師曰説與不説且置
<pb:KR4d0082_WYG_083-8a>
和尚喚什麽作此經雙巖無對師曰一切賢聖皆以無
為法而有差别既以無為法為極則又安有差别且如
差别是過不是過若是過一切賢聖盡有過若不是過
决定喚什麽做差别雙巖亦無語潁濵老曰佛本無經
此經者此心也佛惟無心故萬法由之而出若猶有心
一法且不能出而况萬法乎四果十地皆賢聖也其所
得法各有淺深然皆非無心則不能得故曰一切賢聖
皆以無為法而有差别如扁之斵輪傴僂之承蜩皆非
<pb:KR4d0082_WYG_083-8b>
無心無以致其功其以無致功則與賢聖同而其功之
大小則與賢聖異賢聖之有差别盡無可疑者也(&KR0052;所/謂以)
(無為法者謂以無而為法耳非謂有無為之法也然/自六祖以来皆讀作無為之法蓋僧家拙於文義耳)
杭州報恩院恵明禪師庵居大梅山有二禪客至師曰
上坐離什麽處来曰都城師曰上坐離都城至此山則
都城少上坐此山剩上坐剰則心外有法少則心法不
周說得道理即住不㑹即去二客不能對又有朋彦上
坐訪師師問一人發真歸源十方虚空一時消隕今天
<pb:KR4d0082_WYG_083-9a>
台嶷然如何得消隕去朋彦亦無措潁濵老曰佛身充滿
於法界普現一切羣生前此理也一人發真歸源十方
虚空一時消隕亦理也二理無可疑者人能達此理則
去来之想盡山河之礙滅真性朗然物莫能隔此所以
為充滿法界消隕虚空矣達者聞而信之昧者疑之則
天台嶷然在前未嘗滅矣
杭州永明寺道濳禪師嘗訪浄慧禪師㑹四衆士女入
院浄慧曰律中隔壁聞釵釧聲即為破戒見賭金銀合
<pb:KR4d0082_WYG_083-9b>
沓朱紫騈闐是破戒不是破戒師曰好箇入路浄慧稱
善潁濵老曰隔壁聞釵釧聲而欲心動安得不謂破戒
金銀合沓朱紫駢闐而心不起安得謂之破戒
　
　
　
　
　欒城第三集巻九

<pb:KR4d0082_WYG_084-1a>
欽定四庫全書
　欒城第三集巻十
　　　　　　　　　　　　　宋　蘓轍　撰
　記四首
　　遺老齋記
庚辰之冬予䝉恩歸自南荒客扵潁川思歸而不能諸
子憂之曰父母老矣而屋室未完吾儕之責也則相與
卜築五年而有成其南脩竹古柏蕭然如野人之家乃
<pb:KR4d0082_WYG_084-1b>
闢其四楹加明忩曲檻為燕居之齋齋成求所以名之
予曰子潁濵遺老也盍以遺老名之汝曹志之予㓜從
事於詩書凡世人之所能茫然不知也年二十有三朝
廷方求直言有以予應詔者予采道路之言論宫掖之
祕自謂必以此獲罪而有司果以為不遜上獨不許曰
吾以直言求士士以直言告我今而黜之天下其謂我
何宰相不得已寘之下第自是流落凡二十餘年及宣
后臨朝擢為右司諌凡有所言多聽納者不五年而與
<pb:KR4d0082_WYG_084-2a>
聞國政蓋予之遭遇者再皆古人所希有然其間與世
俗相従事之不如意者十常六七雖號為得志而實不
然予聞之樂莫善于如意憂莫慘于不如意今予退居
一室之間杜門却掃不與物接心之所可未嘗不行心
所不可未嘗不止行止未嘗少不如意則予平生之樂
未有善扵今日者也汝曹志之學道而求寡過如予今
日之處遺老齋可也
　　藏書室記
<pb:KR4d0082_WYG_084-2b>
予㓜師事先君聽其言觀其行事今老矣猶志其一二先
君平居不治生業有田一㕓無衣食之憂有書數千巻
手緝而校之以遺子孫曰讀是内以治身外以治人足
矣此孔氏之遺法也先君之遺言今猶在耳其遺書在
櫝将復以遺諸子有能受而行之吾世其庶矣乎蓋孔
氏之所以教人者始扵洒掃應對進退及其安之然後
申之以弦歌廣之以讀書曰道在是矣仁者見之斯以
為仁智者見之斯以為智矣顔閔由是以得其徳予賜
<pb:KR4d0082_WYG_084-3a>
由是以得其言求由由是以得其政游夏由是以得其
文皆因其才而成之譬如農夫墾田以植草木小大長
短甘辛鹹苦皆其性也吾無加損焉能養而不傷耳孔
子曰十室之邑必有忠信如丘者焉不如丘之好學也
如孔子猶養之以學而後成故古之知道者必由學學
者必由讀書傅説之詔其君亦曰學于古訓乃有獲念
終始典于學厥徳修罔覺而况餘人乎子路之於孔氏
有兼人之才而不安於學嘗謂孔子有民人社稷何必
<pb:KR4d0082_WYG_084-3b>
讀書然後為學孔子非之曰汝聞六言六蔽矣乎好仁
不好學其蔽也愚好智不好學其蔽也蕩好信不好學
其蔽也賊好直不好學其蔽也絞好勇不好學其蔽也
亂好剛不好學其蔽也狂凡學而不讀書者皆子路也
信其所好而不知古人之成敗與所遇之可否未有不
為病者雖然孔子嘗語子貢矣曰賜也汝以予為多學
而識之者與曰然非歟曰非也予一以貫之一以貫之
非多學之所能致則子路之不讀書未可非邪曰非此
<pb:KR4d0082_WYG_084-4a>
之謂也老子曰為學日益為道日損以日益之學求日
損之道而後一以貫之者可得而見也孟子論學道之
要曰必有事焉而勿正心勿忘勿助長也心勿忘則莫
如學必有事則莫如讀書朝夕從事于詩書待其久而
自得則勿忘勿助之謂也譬之稼穡以為無益而捨之
則不耘苗者也助之長則揠苗者也以孔孟之説考之
乃得先君之遺意
　　待月軒記
<pb:KR4d0082_WYG_084-4b>
昔予遊廬山見隠者焉為予言性命之理曰性猶日也
身猶月也予疑而詰之則曰人始有性而已性之所寓
為身天始有日而已日之所寓為月日出於東方其出
也物咸賴焉有目者以視有手者以執有足者以履至
於山石草木亦非日不遂及其入也天下黯然無物不
廢然日則未始有變也惟其所寓則有盈闕一盈一闕
者月也惟性亦然出生入死出而生者未甞増也入而
死者未嘗耗也性一而已惟其所寓則有死生一生一
<pb:KR4d0082_WYG_084-5a>
死者身也雖有生死然而死此生彼未嘗息也身與月
皆然古之治術者知之故日出扵夘謂之命月之所在
謂之身日入地中雖未嘗變而不為世用復出扵東然
後物無不覩非命而何月不自明由日以為明以日之
逺近為月之盈闕非身而何此術也而合扵道世之治
術者知其說不知其所以說也予異其言而志之久矣
築室扵斯闢其東南為小軒軒之前廓然無障幾與天
際毎月之望開户以須月之至月入吾軒則吾坐於軒
<pb:KR4d0082_WYG_084-5b>
上與之徘徊而不去一夕舉酒延客道隠者之語客漫
不喻曰吾嘗治術矣初不聞是説也予為之反復其理
客徐悟曰唯唯因志其言于壁
　　墳院記
旌善廣福禪院者先公文安府君贈司徒墳側精舍也
先公既壮而力學晩而以徳行文學名扵世夫人程氏
追封蜀國太夫人生而志節不羣好讀書通古今知其
治亂得失之故有二子長曰軾季則轍也方其少時先
<pb:KR4d0082_WYG_084-6a>
公先夫人皆曰吾嘗有志兹世今老矣二子其尚成吾
志乎轍兄弟雖少而仕亦流落不偶年幾五十乃始得
還朝兄氣剛寡合已入復出轍碌碌無能輕重五年而
至尚書右丞與聞國政以故事得於墳側建刹度僧以
薦先福墳之東南四里許有故伽藍陵阜相拱揖松竹
深茂相傳唐中和中任氏兄弟所捨也轍以請於朝改
賜今牓時元祐六年也既三年兄弟皆以罪廢南遷海
上又六年䝉恩北歸兄至毗陵以病没轍中止潁川不
<pb:KR4d0082_WYG_084-6b>
能歸又五年前執政以黜去者皆奪墳上刹又二年上
哀矜舊臣手詔復還畀之墳之西南十餘步有泉焉廣
深不及尋晝夜瀵湧清洌而甘冬不涸夏不溢自轍南
遷而水日耗至奪刹遂竭父老来告轍惕焉疑獲譴於
幽明徬徨不知所為而手詔適至泉亦滃然而復山中
人皆曰詔書乃與天通耶轍聞之遡闕而拜以膺上賜
久之乃為之記使世世子孫知兹刹廢興所自以無忘
朝廷之徳政和二年壬辰九月乙夘朔六日庚申中奉
<pb:KR4d0082_WYG_084-7a>
大夫䕶軍欒城縣開國伯賜紫金魚袋蘓轍記
　
　
　
　
　
　
　
<pb:KR4d0082_WYG_084-7b>
　
　
　
　
　
　
　
　欒城第三集巻十

<pb:KR4d0082_WYG_085-1a>
欽定四庫全書
　欒城應詔集巻一
　　　　　　　　　　　　　宋　蘇轍　撰
　進論五首
　　夏論
聖人之道苟可以安於天下不求夫為異也堯舜傳之
賢而禹傳之子天下以為禹無聖人而傳之而後授之
其子孫也夫聖人之於天下不從其所安而為之而求
<pb:KR4d0082_WYG_085-1b>
異夫天下之人何其用心之淺邪昔者湯有伊尹武王
有周公而周公文王之子武王之弟也湯之太甲武之
成王皆可以為天下而湯不以與其臣武王不以與其
弟誠以為其子之才不至於亂天下者則無事乎授之
他人而以為異也而天下之人何獨疑夫禹哉今夫人
之愛其子是天下之通義也有得焉而思以與其子孫
人情之所皆然也聖人以是為不可易故從而聽之使
之父子相繼而無相亂以至於堯堯舉其天下而授之
<pb:KR4d0082_WYG_085-2a>
舜舜得堯之天下而又授之禹舉天下而授之人此聖
人之所以大過人而天下後世之所不能也天下後世
之所不能而聖人獨為之豈以為異哉夫天下之人不能
皆賢而有異人焉為異而震之則天下皆將喜其名而
失其眞故夫堯舜之傳賢者是不得已而然也使堯之
丹朱舜之商均僅可以守天下而堯肯傳之舜而舜肯
傳之禹以為異而疑天下哉然則禹之不以天下授益
非益為不足授也使天下復有禹而愚知禹不以天下
<pb:KR4d0082_WYG_085-2b>
授之矣何者啟足以為天下故也啟為天下而益為之
佐是益不失為伊尹周公而其功猶可以及天下也葢
聖人之不喜異也如此昔者嘗聞之魯人之法贖人者
受金於府子貢贖人而不受賞夫子歎曰嗟夫使魯之
不復贖人者賜也夫贖人而不以為功此君子之所異
於衆人者而其弊乃至於不贖是故聖人不喜為異以
其有時而窮也閔子終三年之喪見於夫子援琴而歌
戚戚而不樂子夏取琴而鼔之其樂衎衎然作而曰先
<pb:KR4d0082_WYG_085-3a>
王制禮不敢不及也而夫子皆以為賢由此觀之聖人
之行豈求勝夫天下之人哉亦有所守而已矣
　　商論
商之有天下者三十世而周之世三十有七商之既衰
而復興者五王而周之既衰而復興者宣王一人而已
葢商之多賢君宜若其世之過於周而反不如周之賢
君不如商之多而其乆於商者乃數百嵗也此二者所
以使天下之人疑焉而不知其故也葢常以為周公之
<pb:KR4d0082_WYG_085-3b>
治天下務為文章繁縟之禮以和柔馴擾天下剛強之
民故其道本於尊尊而親親貴老而慈㓜使民之父子
相愛而兄弟相悦以無犯上難制之氣行其至柔之道
以揉天下之戾心而去其剛毅勇果之政故其享天下
至乆而諸侯内侵京師不振卒於廢為至弱之國何者
優柔和易之道可以為乆而不可以為强也若夫商人
所以為天下者不可復見矣竊常求之於詩書之間見
夫詩之寛緩而和柔書之委曲而繁重者舉皆周也而
<pb:KR4d0082_WYG_085-4a>
商人之詩駿發而嚴厲其書簡潔而明肅以為商人之
風俗葢在乎此矣夫惟天下之有剛强不屈之俗也故
其後世有以自振於衰微然至於其敗也一散而不可
復止故夫物之强者易以折而柔忍者可以乆存柔者
可以乆存而常困於不勝强者易以折而其末也乃可
以有所立且此非聖人之罪也物莫不有所短方其盛
也長用而短伏及其衰也長伏而短見夫聖人惟能就
其所畏而用之也是故當其盛時天下惟其長之知而
<pb:KR4d0082_WYG_085-4b>
不知其短之所在及其後世用之不當其長日已消亡
而短日出故夫能乆者常不能强能以自奮者常不能
乆此商之所以不長而周之所以不振也嗚呼聖人之
慮天下亦有所就而已葢不能使之無弊也使之能乆
而不能强能以自奮而不能以及逺此二者存乎其後
世之賢與不賢也故太公封於齊尊賢而尚功周公曰
後世必有簒奪之臣周公治魯親親而尊尊太公曰後
世寖衰矣夫尊賢尚功則近於强親親尊尊則近於弱
<pb:KR4d0082_WYG_085-5a>
終於齊有田氏之禍而魯人困於盟主之令葢商之政
近於齊而周公之所以治周者其所以治魯也故齊强
而魯弱魯未亡而齊亡也
　　周論
傳曰夏之政尚忠商之政尚質周之政尚文而仲尼亦
云周監於二代郁郁乎文哉吾從周愚讀詩書厯觀唐
虞至於商周葢嘗以為自生民以來天下未嘗一日而
不趨於文也文之為言猶曰萬物各得其理云爾父子
<pb:KR4d0082_WYG_085-5b>
君臣之間兄弟夫婦之際此文之所由起也昔者生民
之初父子無義君臣無禮兄弟不相愛夫婦不相保天
下紛然而淆亂忿鬬而相苦文理不著而人倫不明生
不相養死不相葬天下之人舉皆戚然有所不寜於其
心然後反而求其所安屬其父子而列其君臣聯其兄
弟而正其夫婦至於虞夏之世乃益去其鄙野之制然
猶以天子之尊而飯土塯啜土鉶土堦三尺茆茨而不
剪至於周而後大備其粗始於父子之際而其精布於
<pb:KR4d0082_WYG_085-6a>
天下其用甚廣而無窮葢其當時莫不自以為文於前
世而其後之人乃更以為質也是故祭祀之禮陳其籩
豆列其鼎俎備其醪醴俯伏以薦思其飲食醉飽之樂
而不可見也於是灌用鬱鬯藉用白茆既沃而莫之見
以為神之縮之也體魄降於地魂氣升於天怳忽誕謾
而不知其所由處聲音氣臭之類恐不能得當也於是
終祭於屋漏繹祭於祊以為人子之心無所不至也薦
之以滋味重之以膾炙恐鬼神之不屑也薦之以血毛
<pb:KR4d0082_WYG_085-6b>
重之以醴薦恐父祖之不我安也於是先黍稷而後稻
粱先大&KR0245;而後庶羞以為不敢忘禮亦不敢忘愛也丁
寜反覆優游而不忍去以為可以盡人子之心而人子
之心亦可以少安矣故凡世之所謂文者皆所以安夫
人之所不安而人之所安者事之所當然也仲尼區區
於衰周之末收先王之遺文而與曽子推論禮之所難
處至於毫釐纎悉之際葢以為王道之盛其文理當極
於此焉耳及周之亡天下大壞强凌弱衆暴寡而後世
<pb:KR4d0082_WYG_085-7a>
乃以為用文之弊夫自唐虞以至於商漸而入於文至
於周而文極於天下當唐虞夏商之世葢將求周之文
而其勢有所未至非有所謂質與忠也自周而下天下
習於文非文則無以安天下之所不足此其勢然也今
夫冠婚喪葬而不為之禮墓祭而不廟室祭而無所仁
人君子有所不安於其中而曰不文以從唐虞夏商之
質夫唐虞夏商之質葢將以求周之文而未至者非所
以為法也
<pb:KR4d0082_WYG_085-7b>
　　六國論
愚讀六國世家竊怪天下之諸侯以五倍之地十倍之
衆發憤西向以攻山西千里之秦而不免於滅亡常為
之深思遠慮以為必有可以自安之計葢未嘗不咎其
當時之士慮患之踈而見利之淺且不知天下之勢也
夫秦之所與諸侯爭天下者不在齊楚燕趙也而在韓
魏秦之有韓魏譬如人之有腹心之疾也韓魏塞秦之
衝而蔽山東之諸侯故夫天下之所重者莫如韓魏也
<pb:KR4d0082_WYG_085-8a>
昔者范雎用於秦而收韓商鞅用於秦而收魏昭王未
得韓魏之心而出兵以攻齊之剛夀而范雎以為憂然
則秦之所忌者可以見矣秦之用兵於燕趙秦之危事
也越韓過魏而攻人之國都燕趙拒之於前而韓魏乘
之於後此危道也而秦之攻燕趙未嘗有韓魏之憂則
韓魏之附秦故也夫韓魏諸侯之障而使秦人得出入
於其間此豈知天下之勢邪委區區之韓魏以當强虎
狼之秦彼安得不折而入於秦哉韓魏折而入於秦然
<pb:KR4d0082_WYG_085-8b>
後秦人得通其兵於東諸侯而使天下遍受其禍夫韓
魏不能獨當秦而天下之諸侯藉之以蔽其西故莫如
厚韓親魏以擯秦秦人不敢逾韓魏以窺齊楚燕趙之
國而齊楚燕趙之國因得以自安於其間矣以四無事
之國佐當冦之韓魏使韓魏無東顧之憂而為天下出
身以當秦兵以二國委秦而四國休息於内以隂助其
急若此可以應夫無窮彼秦者將何為哉不知出此而
乃貪疆場尺寸之利背盟敗約以自相屠滅秦兵未出
<pb:KR4d0082_WYG_085-9a>
而天下諸侯已自困矣至使秦人得間其隙以取其國
可不悲哉
　　秦論
秦人居諸侯之地而有萬乘之志侵辱六國斬伐天下
不數十年之間而得志於海内至其後世再傳而遂亡
劉季起於匹夫斬艾豪傑蹷秦誅楚以有天下而其傳
子孫數十世而不絶葢秦漢之事其所以起者不同而
其所以取之者無以相逺也然劉項奮臂於閭閻之中
<pb:KR4d0082_WYG_085-9b>
率天下蜂起之兵西嚮以攻秦無一成之聚一夫之衆
驅罷弊適戍之人以求所非望得之則生失之則死以
匹夫而圖天下其勢不得不疾戰以趨利是以冐萬死
求一生而不顧今秦擁千里之地而棄累世之業雖閉
關而守之畜威養兵拊循士民而諸侯誰敢謀秦觀天
下之釁而後出兵以乘其弊天下夫誰敢抗而惠文武
昭之君乃以萬乘之資而用匹夫所以圖天下之勢疾
戰而不顧其後此宜其能以取天下而亦能以亡之也
<pb:KR4d0082_WYG_085-10a>
夫劉項之勢天下皆非吾有起於草莽之中因亂而爭
之故雖馳天下之人以爭一旦之命而民猶有待於戡
定以息肩於此故以疾戰定天下天下旣安而下無背
叛之志若夫六國之際諸侯各有分地而秦乃欲以力
征彊服四海不愛先王之遺黎第為子孫之謀而竭其
力以爭隣國之利六國雖滅而秦民之心已散矣故秦
之所以謀天下者匹夫特起之勢而非所以承祖宗之
業以求其不失者也昔者嘗聞之周人之興數百年而
<pb:KR4d0082_WYG_085-10b>
後至於文武文武之際三分天下而有其二然商之諸
侯猶有所未服紂之衆未可以不擊而自解也故以文
武之賢退而修徳以待其自潰誠以為后稷公劉太王
王季勤勞不懈而後能至於此故其發之不可輕而用
之有時也嗟夫秦人舉累世之資一用而不復惜其先
王之澤已竭於取天下而尚欲求以為國亦已惑矣
　
　欒城應詔集巻一

<pb:KR4d0082_WYG_086-1a>
欽定四庫全書
　欒城應詔集巻二
　　　　　　　　　　　　　宋　蘇轍　撰
　進論五首
　　漢論
古之聖人制為君臣之分天子以其一身立乎天下之
上安受天下之奉已而不辭天下之人竒才壯士爭出
其力自盡於天子之下而無所逃遁此二者何為如此
<pb:KR4d0082_WYG_086-1b>
也天下之事固其賢者為之也仁人君子盡其心以制
天下之事而無所不成武夫猛士竭其力以剪天下之
㬥亂而無所不定此其類非不智且勇也然而不得其
君則其心常鰓鰓然曠四海而不能以自安功成事立
缺然反顧而莫之能受是以天下之賢才其才雖足以
取之而常喜天下之有賢君者利其有以受之也葢古
之人君收天下之英雄而不失其心故天下皆爭歸之
而英雄之士因其君之資以用力於天下功成求得而
<pb:KR4d0082_WYG_086-2a>
不敢為背叛之操故上下相守而可以至於無窮惟其
君臣相戾而不能以相用君以為無事乎其臣臣以為
無事乎其君君無所用以至於天下之不親臣無以用
之以至於惸惸而無所底麗而天下始大亂矣且彼不
知夫天下之意也天下之人皆人臣也而誰能以相從
惟其因天子之權而用之是以雖其比肩之人而莫敢
抗彼見天下之莫吾抗也則以為天下之畏我而不知
已之戴君之威而行也故或狃天下之畏已而反以求
<pb:KR4d0082_WYG_086-2b>
去其君其君既去而天下之人孰畏而不為變哉昔者
西漢之衰王莽竊取其人君之權而執之以求取其天
下方其執之而未取也天下不知其將取之是以俛首
而奉其所為何者天下之心猶以為漢役之也至於天
下在莽而其英雄之士遂起而共攻之不數年而莽以
大敗何者天下不服無漢之王莽也其後東漢之亂獻
帝奔走於草莽之中曹操出之以為帝王當是之時天
下已無漢矣而唯曹氏之為聽然天下之英雄猶以為
<pb:KR4d0082_WYG_086-3a>
名皆起而爭之終曹公之身而不能以自安猶幸其當
時之人皆知漢之天下已去而操收之也是以心服曹
氏而安為之臣故孔子曰天下有道禮樂征伐自天子
出天下無道禮樂征伐自諸侯出葢十世希不失矣自
大夫出五世希不失矣陪臣執國命三世希不失矣葢
天下之情居下而干其上之政者以為已之享其利也
而不知天下之爭心皆將囂然而不平是以其素所服
者愈狹則其失之也愈速何則其不平者衆也故曰禄
<pb:KR4d0082_WYG_086-3b>
之去公室五世矣政在大夫四世矣而三桓之子孫微
矣嗚呼公室既微則三桓之子孫天下之所謂宜盛者
也而終以衰弱而不振則夫君臣之分可知也巳
　　三國論
天下皆怯而獨勇則勇者勝皆闇而獨智則智者勝勇
而遇勇則勇者不足恃也智而遇智則智者不足用也
夫惟智勇之不足以定天下是以天下之難蜂起而難
平葢嘗聞之古者英雄之君其遇智勇也以不智不勇
<pb:KR4d0082_WYG_086-4a>
而後眞智大勇乃可得而見也悲夫世之英雄其處於
世亦有幸不幸邪漢高祖唐太宗是以智勇獨過天下
而得之者也曹公孫劉是以智勇相遇而失之者也以
智攻智以勇撃勇此譬如兩虎相捽齒牙氣力無以相
勝其勢足以相擾而不足以相斃當此之時惜乎無有
以漢高帝之事制之者也昔者項籍乘百戰百勝之威
而執諸侯之柄咄嗟叱吒奮其暴怒西向以逆高祖其
勢飄忽震蕩如風雨之至天下之人以為遂無漢矣然
<pb:KR4d0082_WYG_086-4b>
高帝以其不智不勇之身横塞其衝徘徊而不進其頑
冐椎魯足以為笑於天下而能摧折項氏而待其死此
其故何也夫人之勇力用而不已則必有所耗竭而其智
慮乆而無成則亦必有所倦怠而不舉彼欲就其所長
以制我於一時而我閉而拒之使之失其所求逡巡求
去而不能去而項籍固已敗矣今夫曹公孫權劉備此
三人皆知以其才相取而未知以不才取人也世之言
者曰孫不如曹而劉不如孫劉備惟智短而勇不足故
<pb:KR4d0082_WYG_086-5a>
有所不若於二人者而不知因其所不足以求勝則亦
已惑矣葢劉備之才近似於高祖而不知所以用之之
術昔高祖之所以自用其才者其道有三焉耳先據勢
勝之地以示天下之形廣收信越出竒之將以自輔其
所不逮有果鋭剛猛之氣而不用以深折項籍猖狂之
勢此三事者三國之君其才皆無有能行之者獨一劉
備近之而未至其中猶有翹然自喜之心欲為椎魯而
不能純欲為果鋭而不能逹二者交戰於中而未有所
<pb:KR4d0082_WYG_086-5b>
定是故所為而不成所欲而不遂棄天下而入巴蜀則
非地也用諸葛孔明治國之才而當紛紜征伐之衝則
非將也不忍忿忿之心犯其所短而自將以攻人則是
其氣不足尚也嗟夫方其奔走於二袁之間困於吕布
而狼狽於荆州百敗而其志不折不可謂無高祖之風
矣而終不知所以自用之方夫古之英雄唯漢高帝為
不可及也夫
　　晉論
<pb:KR4d0082_WYG_086-6a>
御天下有道休之以安動之以勞使之安居而能勤逸
處而能憂其君子周旋揖讓不失其節而能耕田射馭
以自致其力平居習為勉強而去其惰傲厲精而日堅
勤勞而日彊冠冕佩玉之人而不憚執天下之大勞夫
是以天下之事舉皆無足為者而天下之匹夫亦無以
求勝其上何者天下之亂葢嘗起於上之所憚而不敢
為天下之小人知其上之有所憚而不敢為則有以乘
其間而致其上之所難夫其上之所難者豈非死傷戰
<pb:KR4d0082_WYG_086-6b>
鬬之患匹夫之所輕而士大夫之所不忍以其身試之
者邪彼以死傷戰鬬之患邀我而我不能應則無怪乎
天下之至於亂也故夫君子之於天下不見其所畏求
使其所畏之不見是故事有所不辭而勞苦有所不憚
昔者晉室之敗非天下之無君子也其君子皆有好善
之心高談揖讓泊然冲虚而無慷慨感激之操大言無
當不適於用而畏兵革之事天下之英雄知其所忌而
竊乘之是以顚沛隕越而不能以自存且夫劉聰石勒
<pb:KR4d0082_WYG_086-7a>
王敦祖約此其姦詐雄武亦一世之豪也譬如山林之
人生於草木之間大風烈日之所咻而霜雪饑饉之所
勞苦其筋力骨節之所嘗試者亦已至矣而使王衍王
導之倫清談而當其衝此譬如千金之家居於高堂之
上食肉飲酒不習寒暑之勞而欲以之捍禦山林之勇
夫而求其成功此固姦雄之所樂攻而無難者也是以
雖有賢人君子之才而無益於世雖有盡忠致命之意
而不救於患難此其病起於自處太高而不習天下之
<pb:KR4d0082_WYG_086-7b>
辱事故富而不能勞貴而不能治葢古之君子其治天
下為其甚勞而不失其高食其甚美而不棄其糲使匹
夫小人不知所以用其勇而其上不失為君子至於後
世為其甚勞而不知以自復而為秦之彊食其甚美而
無以自實而為晉之敗夫甚勞者固非所以為安而甚
美者亦非所以自固此其所以喪天下之故也哉
　　七代論
英雄之士能因天下之勢而遂成之天下之勢未有可
<pb:KR4d0082_WYG_086-8a>
以必成者也而英雄之士常因其隙而入於其間堅忍
而不變是以天下之勢遂成而不可解自晉以下天下
何其紛紛也彊者不能以相吞而弱者不能以相服其
徳不足以相君臣而其兵不足以相吞滅天下大亂離
而為南北北又離而為東西其君臣又自相簒取而為
七代至於隋而後合而為一葢其間百有餘年之中其
賢君名臣累累而出者不為少矣然而南不能渡河以
有北之民而北不能過江以侵南之地豈有百年之間
<pb:KR4d0082_WYG_086-8b>
南無間之足乘而北無隙之可入哉葢亦其勢之有所
不可者也七代之際天下嘗有變矣宋取之晉齊取之
宋梁取之齊陳取之梁而周齊取之後魏此五釁者兵
交而不解内亂而無救其間非小也而其四隣拱手遠
望而莫敢入葢其取之者誠有以待之而不可以乘其
倉卒也嗟夫北方之人其力不足以幷南而南方之勢
又固不可以爭衡於中國則七代之際天下將不可合
邪嘗試論之姚泓宋武之際天下將合之際也姚興既
<pb:KR4d0082_WYG_086-9a>
死而秦地大亂武帝舉江南之兵長驅以攻秦兵不勞
而關中定此天下之一時也及夫劉穆之死關中未安
席不及煖兵不及息而奔走以防江南之亂留孺子孱
將以抗四方彊悍之虜則天下之勢已遂去矣且此唯
不能因天下之勢而遂成之也則夫天下之勢亦隨去
之而已矣且夫孫權曹操之事足以見矣曹操之不能
過江以攻孫權力有所未足也而孫權終莫肯求逞於
中國葢其志將以僥倖乎北方之大亂然後奮而乘其
<pb:KR4d0082_WYG_086-9b>
弊而非以為其地之足以抗衡於中原也嗟夫使武帝
既入關因而居之以鎭撫其人民南漕江淮之資西引
巴漢之粟而内因關中之盛厲兵秣馬以問四方之罪
戾當此之時天下可以指麾而遂定矣而何江南之足
以蔕芥夫吾心哉然而其事則不可以不察也其心將
有所取乎晉而恐夫人之反之於南是以其心憂懼顚
倒而不見天下之勢孔子曰無欲速無見小利欲速則
不逹見小利則大事不成故夫有可以取天下之勢而不
<pb:KR4d0082_WYG_086-10a>
顧以求移其君而遂失之者宋武之罪也
　　隋論
人之於物聽其自附而信其自去則人重而物輕人重
而物輕則物之附人也堅物之所以去人分裂四出而
不可禁者物重而人輕也古之聖人其取天下非其驅
而來之也其守天下非其刼而留之也使天下自附不
得已而為之長吾不役天下之利而天下自至夫是以
去就之權在君而不在民是之謂人重而物輕且夫吾
<pb:KR4d0082_WYG_086-10b>
之於人已求而得之則不若使之求我而後從之已守
而固之則不若使之不忍去我而後與之故夫智者或
可與取天下矣而不可與守天下守天下則必有大度
者也何者非有大度之人則常恐天下之去我而以術
留天下以術留天下而天下始去之矣昔者三代之君
享國長遠後世莫能及然而亡國之㬥未有如秦隋之
速二世而亡者也秦隋之亡其弊果安在哉自周失其
政諸侯用事而秦獨得山西之地不過千里韓魏壓其
<pb:KR4d0082_WYG_086-11a>
其衝楚脅其肩燕趙伺其北而齊掉其東秦人被甲持
兵七世而不得解寸攘尺取至始皇然後合而為一秦
見其取天下若此其難也而以為不急持之則後世且
復割裂以為敵國是以銷名城殺豪傑鑄鋒鏑以絶天
下之望其所以備慮而固守之者甚密如此然而海内
愁苦無聊莫有不忍去之意是以陳勝項籍因民之不
服長呼起兵而山澤皆應由此觀之豈非其重失天下
而防之太過之弊歟今夫隋文之世其亦見天下之乆
<pb:KR4d0082_WYG_086-11b>
不定而重失其定也葢自東晉以來劉聰石勒慕容苻
堅姚興赫連之徒紛紛而起者不可勝數至於元氏并
吞滅取略已盡矣而南方未服元氏自分而為周齊周
并齊而授之隋隋文取梁滅陳而後天下為一彼亦見
天下之乆不定也是以全得天下之衆而恐其失之享
天下之樂而懼其不乆立於萬民之上而常有猜防不
安之心以為舉世之人皆有曩者英雄割據之懷制為
嚴法峻令以杜天下之變謀臣舊將誅滅略盡而獨死
<pb:KR4d0082_WYG_086-12a>
於楊素之手以及於大故終於煬帝之際天下大亂塗
地而莫之救由此觀之則夫隋之所以亡者無以異於
秦也悲夫古之聖人脩徳以來天下天下之所為去就
者莫不在我故其視失天下甚輕夫惟視失天下甚輕
是故其心舒緩而其為政也寛寛者生於無憂而慘急
者生於無聊耳昔嘗聞之周之興太王避狄於岐豳之
人民扶老携㓜而歸之岐山之下累累而不絶喪失其
舊國而卒以大興及觀秦隋唯不忍失之而至於亡然
<pb:KR4d0082_WYG_086-12b>
後知聖人之為是寛緩不速之行者乃其所以深取天
下者也
　
　
　
　
　
　欒城應詔集巻二

<pb:KR4d0082_WYG_087-1a>
欽定四庫全書
　欒城應詔集巻三
　　　　　　　　　　　　　宋　蘇轍　撰
　進論五首
　　唐論
天下之變常伏於其所偏重而不舉之處故内重則為
内憂外重則為外患古者聚兵京師外無彊臣天下之
事皆制於内當此之時謂之内重内重之弊姦臣内擅
<pb:KR4d0082_WYG_087-1b>
而外無所忌匹夫横行於四海而莫之能禁其亂不起
於左右之大臣則生於山林小民之英雄故夫天下之
重不可使專在内也古者諸侯大國或數百里兵足以
戰食足以守而其權足以生殺然後能使四方干戈之
患不至於内天子之大臣有所畏忌而内患不作當此
之時謂之外重外重之弊諸侯擁兵而内無以制由此
觀之則天下之重固不可使在外而亦不可使在内也
自周之衰齊晉秦楚緜地千里内不勝於其外以至於
<pb:KR4d0082_WYG_087-2a>
滅亡而不救秦人患其外之已重而至於此也於是收
天下之兵而聚之關中夷滅其城池殺戮其豪傑使天
下之命皆制於天子然至於二世之時陳勝吳廣大呼
起兵而郡縣之吏熟視而走無敢誰何趙高擅權於内
頥指如意雖李斯為相備五刑而死於道路其子李由
守三川擁山河之固而不敢挍也此二患者皆始於外
之不足而無有以制之也至於漢興懲秦孤立之弊乃
大封侯王而高帝之世反者九起其遺孽餘烈至於文
<pb:KR4d0082_WYG_087-2b>
景而為淮南濟北吳楚之亂於是武帝分裂諸侯以懲
大國之禍而其後百年之間王莽遂得以奮其志於天
下而劉氏子孫無復齟齬魏晉之世乃益侵削諸侯四
方微弱不復為亂而朝廷之權臣山林之匹夫常為天
下之大患此數君者其所以制其内外輕重之際皆有
以自取其亂而莫之或知也夫天下之重在内則為内
憂在外則為外患而秦漢之間不求其勢之本末而更
相懲戒以就一偏之利故其禍循環無窮而不可解也
<pb:KR4d0082_WYG_087-3a>
且夫天子之於天下非如婦人孺子之愛其所有也得
天下而謹守之不忍以分於人此匹夫之所謂智也而
不知其無成者未始不自不分始故夫聖人將有所大
定於天下非外之有權臣不足以鎭之也而後世之君
乃欲去其爪牙剪其股肱而責其成功亦已過矣愚嘗
以為天下之勢内無重則無以威外之彊臣外無重則
無以服内之大臣而絶姦民之心此二者其勢相持而
後成而不可一輕者也昔唐太宗既平天下分四方之
<pb:KR4d0082_WYG_087-3b>
地盡以㳂邉為節度府而范陽朔方之軍皆帶甲十萬
上足以制敵國之難下足以備匹夫之亂内足以禁大
臣之變而其將率之臣常不至於叛者内有重兵之勢
以預制之也貞觀之際天下之兵八百餘府而在關中
者五百舉天下之衆而後能當關中之半然朝廷之臣
亦不至於乘間釁以邀大利者外有節度之權以破其
心也故外之節度有周之諸侯外重之勢而易置從命
得以擇其賢不肖之才是以人君無征伐之勞而天下
<pb:KR4d0082_WYG_087-4a>
無世臣暴虐之患内之府兵有秦之關中内重之勢而
左右謹飭莫敢為不義之行是以上無逼奪之危而下
無誅絶之禍葢周之諸侯内無府兵之威故䧟於逆亂
而不能以自止秦之關中外無節度之援故脅於大臣
而不能以自立有周秦之利而無周秦之害形格勢禁
内之不敢為變而外之不敢為亂未有如唐制之得者
也而天下之士不究利害之本末猥以成敗之遺蹤而
論計之得失徒見開元之後彊兵之將皆為天下之大
<pb:KR4d0082_WYG_087-4b>
患而遂以太宗之制為猖狂不審之計夫論天下論其
勝敗之形以定其法制之得失則不若窮其所由勝敗
之處葢天寳之際府兵四出萃於范陽而徳宗之世禁
兵皆戍趙魏是以禄山朱泚得至於京師而莫之能禁
一亂塗地終於昭宗而天下卒無寜嵗内之彊臣雖有
輔國元振守澄士良之徒而卒不能制唐之命誅王涯
殺賈餗自以為威振四方然劉從諫為之一言而震慴
自歛不敢復肆其後崔昌遐倚朱温之兵以誅宦官去
<pb:KR4d0082_WYG_087-5a>
天下之監軍而無一人敢與抗者由此觀之唐之衰其
弊在於外重而外重之弊起於府兵之在外非所謂制
之失而後世之不用也
　　五代論
昔者商周之興始於稷卨而至於湯武凡數百年之間
而後得志於天下其成功甚難而享天下之利至緩也
然桀紂既滅收天下朝諸侯自處天下之尊而下無不
服之志誅一匹夫而天下遂定葢其用力亦甚易而無
<pb:KR4d0082_WYG_087-5b>
勞也至於秦漢之際其英雄豪傑之士逐天下之利惟
恐不及而開天下之釁惟恐其後之也奮臂於大澤
而天下之士雲合響應轉戰終日而辟地千里其取天
下若此其無難也然天下已定君臣之分既明分裂海
内以王諸將將以傳之無窮百世而後變而數嵗之間
功臣大國反者如蝟毛而起是何其取之之易而守之
之難也若夫五代干戈之際其事雖不足道然觀其帝
王起於匹夫鞭笞海内戰勝攻取而自梁以來不及百
<pb:KR4d0082_WYG_087-6a>
年天下五禪遠者不過數十年其智慮曾不足以及其
後世此亦甚可怪也葢嘗聞之梁之亡其父子兄弟自
相屠滅虐用其民而天下叛周之亡適遭聖人之興而
不能以自立此二者君子之所不疑於其間也而後唐
之莊宗明宗與晉漢之高祖皆以英武特異之姿據天
下大半之地及其子孫材力智勇亦皆有以過人者然
終以敗亂而不可解此其勢必有以自取之也葢唐漢
之亂始於功臣而晉之亂始於劉石皆其以易取天下
<pb:KR4d0082_WYG_087-6b>
之過也莊宗之亂晉高祖以兵趨夷門而後天下定於
明宗後唐之亡匈奴破張逹之兵而後天下定於晉匃
奴之禍周高祖發南征之議而後天下定於漢故唐滅
於晉晉亂於匃奴而漢亡於周葢功臣負其創業之勲
而匃奴恃其驅除之勞以要天子聽之則不可以乆安
而誅之則足以召天下之亂動一功臣天下遂並起而
軋之矣故唐奪晉高祖之權而亡晉絶匃奴之和親而
滅漢誅陽邠史肇而周人不服以及於禍彼其初無功
<pb:KR4d0082_WYG_087-7a>
臣無匈奴則不興而功臣匃奴卒起而滅之故古之聖人
有可以取天下之資而不用有可以乘天下之勢而不
顧撫循其民以待天下之自至此非以為苟仁而已矣
誠以為天下之不可以易取也欲求天下而求之於易
故凡事之可以就天下者無所不為也無所不為而就
天下天下既安而不之改則非長乆之計也改之而不
顧此必有以忤天下之心者矣昔者晉獻公既没公子
重耳在翟里克殺奚齊卓子而召重耳重耳不敢入秦
<pb:KR4d0082_WYG_087-7b>
伯使公子縶徃弔且告以晉國之亂將有所立於公子
重耳再拜而辭亦不敢當也至於夷吾聞召而起以汾
陽之田百萬命里克以負蔡之田七十萬命丕鄭而奉
秦以河外列城五及其既入而背内外之賂殺里克丕
鄭而發兵以絶秦兵敗身虜不復其國而後文公徐起
而收之大臣援之於内而秦楚推之於外既反而霸於
諸侯唯其不求入而人入之無賂於内外而其勢可以
自入此所以反國而無後憂也其後劉季起於豐沛之
<pb:KR4d0082_WYG_087-8a>
間從天下武勇之士入關以誅暴秦降子嬰當此之時
功冠諸侯其勢遂可以至於帝王此皆沛公之所自為
而諸將不與也然至追項籍於固陵兵敗而諸將不至
乃捐數千里之地以與韓信彭越而此兩人卒負其功
背叛而不可制故夫取天下不可以僥倖於一時之利
僥倖於一時之利則必將有百嵗不已之患此所謂不
及遠也
　　周公論
<pb:KR4d0082_WYG_087-8b>
伊尹既立太甲不明而放諸桐天下不以為不義武王
既没成王㓜周公攝天下之位朝諸侯於明堂而召公
不説管叔蔡叔咸叛天下㡬至於不救二者此其故何
也太甲既立矣而不足以治天下則夫伊尹猶有以辭
於後世也葢周公之事其迹無以異於伊尹然天下之
人舉皆疑而不信此無足怪也何者天下未知夫成王
之不明而周公攝則是周公未有以服天下之心而彊
攝焉以為之上也且夫伊尹之攝其事則有所不得已
<pb:KR4d0082_WYG_087-9a>
而然爾太甲雖廢而伊尹未敢有所復立以召天下之
亂故寜以已攝焉而待夫太甲之悔是以天下無疑乎
其心今夫周公之際其勢未至於不得已也使成王拱
手以居天下之上而周公為之佐以成王之名號於天
下而輔之以周公此所謂其勢之未至於不得已者矣
而周公不居則夫天下之謗周公之所自取也然愚以
為不然挾天子以令天下此諸葛孔明之事耳而周公
豈不足以知之葢夫人臣惟無執天下之權人臣而執
<pb:KR4d0082_WYG_087-9b>
天子之權則必有忠於其心而後可以自免於難何者
人臣而用天子之事此天子之所忌也以一人之身上
為天子之所忌而下為左右之大臣從而媒孽其短此
古之忠臣所以盡心而不免於禍而世之奸雄之士所
以動其無君之心而不顧者也使成王用事於天下而
周公制其予奪之柄則愚恐成王有所不平於其心而
管蔡之徒乘其隙而問之以至於亂也使成王有天子
之虚名而不得制天下之政則愚恐周公有所不忍於
<pb:KR4d0082_WYG_087-10a>
其志赧然其有不安之心也是以寜取而攝之使成王無與
乎其間以破天下讒慝之謀而絶其爭權之心是以其後
雖有管蔡之憂而天下不搖使其當時立於羣臣之間方
其危疑擾攘而未决也則愚恐周公之禍非居東之所能
免而管蔡得志於天下成王將遂不立也嗚呼其思之逺哉
　　老耼論上
善與人言者因其人之言而為之言則天下之為辯者
服矣與其里人言而曰吾父以為不然則誰肯信以為
<pb:KR4d0082_WYG_087-10b>
爾父之是是故不若與之論其曲直雖楚人可以與秦
人言之而無害故夫天下之所為多言以排夫異端而
終以不明者唯不務其是非利害而以父屈人也夫聖
人之所為尊於天下為其知夫理之所在也而周公仲
尼之所為信於天下以其弟子而知之也故非其弟子
則天下有不知周公之為周公而仲尼之為仲尼者矣
是故老耼莊周其為説不可以周孔辯也何者彼且以
為周孔之不足信也夫聖人之於言譬如規矩之於方
<pb:KR4d0082_WYG_087-11a>
圓爾天下之人信規矩之於方圓而以規矩辯天下之
不方不圓則不若求其至方極圓以隂合於規矩使規
而有不圓矩而有不方則亦無害於吾説若此則其勢
易以折天下之異論昔者天下之士其論老耼莊周與
夫佛之道者皆未嘗得其要也老耼之説曰去仁義絶
禮樂而後天下安而吾之説曰仁義禮樂天下之所待
以治安者佛之説曰棄父絶子不為夫婦放鷄豚食菜
茹而後萬物遂而吾之説曰父子夫婦食鷄豚以遂萬
<pb:KR4d0082_WYG_087-11b>
物之性夫彼且以其説而吾亦以吾説彼之不吾信如
吾之不彼信也葢天下之不從莫急於未信而彊刼之
故夫仁以安人而行之以義節之以禮而播之以樂守
之以君臣而維之以父子兄弟食肉而飲酒此明於孔
子者之所知也而欲以諭其所不知之人而曰孔子則
然嗟夫難哉愚則不然曰天下之道唯其辯之而無窮
攻之而無間辯之而有窮攻之而有間則是不足以為
道果孔子而有窮也亦將舍而他之惟其無窮是以知
<pb:KR4d0082_WYG_087-12a>
其為道而無疑葢天下有能平其心而觀焉而不牽夫
仲尼老耼之名而後可與語此也
　　老耼論下
天下之道惟其辯之而無窮攻之而無間辯之而有窮
攻之而有間則是不足以為道昔者六國之際處士横
議以熒惑天下楊氏為我而墨氏兼愛凡天下之有以
君臣父子之親而不相顧者舉皆歸於楊子而道路之
人皆可以為父兄子弟者舉皆歸於墨子也夫天下之
<pb:KR4d0082_WYG_087-12b>
人不可以絶其相屬之親而合其無故之歡此其勢然
矣故老耼莊周知夫天下之不從也而起而承之以為
兼愛為我之不足以收天下是以不為為我不為兼愛
而處乎兼愛為我之際此其意以為不兼愛則天下議
其無親不為我則天下譏其為人故兩無所適處而泛
泛焉浮游其間而我皆無所與以為是足以自免而逃
天下之是非矣夫天下之人惟是其所是而非其所非
是以其説可得而考其終今夫老莊無所是非而其終
<pb:KR4d0082_WYG_087-13a>
歸於無有此其思之亦已詳矣楊氏之為我墨氏之兼
愛此其為道莫不有所執也故為我者為兼愛之所詆
而兼愛者為為我之所毁是二者其地皆不可居也然
而得其間而固守之則可以杜天下之異端而絶其口
葢古之聖人惟其得而居之是以天下大服而其道遂
傳於後世今老耼莊周不得由其大道而見其隙竊入
於其間而執其機是以其論縱横堅固而不可破也且
夫天下之事安可以一説治也彼二子者欲一之以兼
<pb:KR4d0082_WYG_087-13b>
愛斷之以為我故其説有時焉而遂窮夫惟聖人能處
於其間而制其當然兼愛為我亦莫棄也而能用之以
無失乎道處天下之紛紜而不失其當故曰伯夷叔齊
不降其志不辱其身而栁下惠少連降志而辱身言中
倫行中慮虞仲夷逸隠居放言身中清廢中權我則異
於是無可無不可夫無可無不可此老耼莊周之所以
為辯也而仲尼亦云則夫老耼莊周其思之不可以為
不深矣葢嘗聞之聖人之道處於可不可之際而遂從
<pb:KR4d0082_WYG_087-14a>
而實之是以其説萬變而不可窮老耼莊周從而虚之
是以其説汗澷而不可詰今將以求夫仲尼老耼之是
非者惟能知虚實之可用與否而已矣葢天下固有物
也有物而物相遭則固亦有事矣是故聖人從其有而
制其御有之道以治其有實之事則天下夫亦何事之
不可為而區區焉平其有以納之於無則其用力不已
甚勞矣哉夫老耼莊周則亦嘗自知其窮矣夫其窮者
何也不若從其有而有之之為易也故曰常無欲以觀
<pb:KR4d0082_WYG_087-14b>
其妙而又曰常有欲以觀其徼既曰無之以為用而又
曰有之以為利而至於佛者則亦曰斷滅而又曰無斷
無滅夫既曰無矣而又恐無之反以為窮既曰斷滅矣
而又恐斷滅之適以為累則夫其情可以見矣仲尼有
言曰君子之中庸也君子而時中小人之中庸也小人
而無忌憚也夫老耼莊周其亦近於中庸而無忌憚者
哉
　欒城應詔集巻三

<pb:KR4d0082_WYG_088-1a>
欽定四庫全書
　欒城應詔集巻四
　　　　　　　　　　　　　宋　蘇轍　撰
　進論五首
　　禮論
昔者商周之際何其為禮之易也其在宗廟朝廷之中
籩豆簠簋牛羊酒醴之薦交於堂上而天子諸侯大夫
卿士周旋揖讓獻酬百拜樂作於下而禮行於上雍容
<pb:KR4d0082_WYG_088-1b>
和穆終日而不亂夫古之人何其知禮而行之不勞也
當此之時天下之人惟其習慣而無疑衣服器皿冠冕
佩玉皆其所常用也是以其人入於其間耳目聰明而
手足無所忤其身安於禮之曲折而其心不亂以能深
思禮樂之意故其廉恥退讓之心盎然見於其靣而坌
然發於其躬夫是以能使天下觀其行事而忘其暴戾
鄙野之氣至於後世風俗變易更數千年以至於今天
下之事已大異矣然天下之人尚皆記録三代禮樂之
<pb:KR4d0082_WYG_088-2a>
名詳其節目而習其俯仰冠古之冠服古之衣而御古
之器皿傴僂拳曲勞苦於宗廟朝廷之中區區而莫得
其紀交錯紛亂而不中節此無足怪也其所用者非其
素所習也而彊使焉甚矣夫後世之好古也昔者上古
之世葢常有巢居穴處汙樽坏飲燔黍捭豚蕢桴土鼓
而以為是足以養生送死而無以加之者矣及其後世
聖人以為不足大利於天下是故易之以宫室新之以
籩豆鼎俎之器以濟天下之所不足而盡去太古之法
<pb:KR4d0082_WYG_088-2b>
惟其祭祀以交於鬼神乃始薦其血毛豚解而腥之體
解而爓之以為是不忘本而非以為後世之禮不足用
也是以退而體其犬豕牛羊實其簠簋籩豆鉶羮以極
今世之美未聞其牽於上古之説選懦而不决也且方
今之人佩玉服韍冕而垂旒拱手而不知所為而天下
之人亦且見而笑之是何所復望於其有以感發天下
之心哉且又有所大不安者宗廟之祭聖人所以追求
先祖之神靈庶㡬得而享之以安䘏孝子之志者也是
<pb:KR4d0082_WYG_088-3a>
以思其平生起居飲食之際而設其器用薦其酒食皆
從其生以冀其來而安之而後世宗廟之祭皆用三代
之器則是先祖終莫得而安也葢三代之時席地而食
是以其器用各因其所便而為之高下大小之制今世
之禮坐於牀而食於牀上是以其器不得不有所變雖
正使三代之聖人生於今而用之亦將以為便安故夫
三代之視上古猶今之視三代也三代之器不可復用
矣而其制禮之意尚可依倣以為法也宗廟之祭薦之
<pb:KR4d0082_WYG_088-3b>
以血毛重之以體薦有以存古之遺風矣而其餘者可
以易三代之器而用今世之所便以從鬼神之所安惟
其春秋社稷釋奠釋菜凡所以享古之鬼神者則皆從
其器葢周人之祭蜡與田祖也吹葦籥擊土皷此亦各
從其所安焉耳嗟夫天下之禮宏闊而難言自非聖人
而何以處此惟其推之而不明講之而不詳則遂以為
不可葢其近於正而易行庶㡬天下之安而從之是固
不可易也
<pb:KR4d0082_WYG_088-4a>
　　易論
易者卜筮之書也挾策布卦以分隂陽而明吉凶此日
者之事而非聖人之道聖人之道存乎其爻之辭而不
在其數數非聖人之所盡心也然易始於八卦而至於
六十四此其為書未離乎用數也而世之人皆恥言易
之數或者言而不得其要紛紜迂闊而不可解此高論
之士所以恥而不言歟夫易本於卜筮而聖人闊言於
其間以盡天下之人情使其為數紛亂而不可考則聖
<pb:KR4d0082_WYG_088-4b>
人豈肯以其有用之言而託之無用之數哉今夫易之
所謂九六者老隂老陽之數也九為老陽而七為少陽
六為老隂而八為少隂此四數者天下莫知其所為如
此者也或者以為陽之數極於九而其次極於七故七
為少而九為老至於老隂苟以為以極者而言也則老
隂當十而少隂當八今少隂八而老隂反當其下之六
則又為之説曰隂不可以有加於陽故抑而處之於下
使隂果不可以有加於陽也而曷不曰老隂八而少隂
<pb:KR4d0082_WYG_088-5a>
六且夫隂陽之數此天地之所為也而聖人豈得與於
其間而制其予奪哉此其尤不可者也夫隂陽之有老
少此未嘗見於他書也而見於易易之所以或為老或
為少者為夫揲蓍之故也故夫説者宜於其揲蓍焉而
求之揲蓍之法曰掛一歸竒三揲之餘而以四數之得
九而以為老陽得八而以為少隂得七而以為少陽得
六而以為老隂然而隂陽之所以為老少者不在乎七
八九六也七八九六徒以為識焉耳老者隂陽之純也
<pb:KR4d0082_WYG_088-5b>
少者隂陽之雜而不純者也陽數皆奇而隂數皆偶故
乾以一為之爻而坤以二天下之物以少為主故乾之
子皆二隂而坤之女皆二陽老隂老陽者乾坤是也少
隂少陽者乾坤之子是也揲蓍者其一揲也少者五而
多者九其二其三少者四而多者八多少者奇偶之象
也一爻而三揲譬如一卦而三爻也隂陽之老少於卦
見之於爻而於爻見之於揲使其果有取於七八九六
則夫此三揲者區區焉分其少多而各為之處果何以
<pb:KR4d0082_WYG_088-6a>
為也今夫三揲而皆少此無以異於乾之三爻而皆奇
也三揲而皆多此無以異於坤之三爻而皆隅也三揲
而少者一此無以異於震坎艮之一奇二偶也三揲而
多者一此無以異於巽離兌之一偶而二竒也若夫七
八九六此乃取以為識而取其義之所在不可彊以為
説也
　　書論
愚讀史記商君列傳觀其改法定令變更秦國之風俗
<pb:KR4d0082_WYG_088-6b>
誅秦民之議令者以數千人黥太子之師劓太子之傅
而後法令大行葢未嘗不壯其勇而有决也曰嗟夫世
俗之不可與慮始而可與樂終使天下之人各陳其所
知而守其所學以議天子之事則事將有格而不得成
者然及觀三代之書至其將有以矯拂世俗之際則其
所以告諭天下者常丁寜激切亹亹而不倦務使天下
盡知其君之心而又從而折其不服之意使天下皆信
以為如此而後從事其言囘曲宛轉譬如平人自相議
<pb:KR4d0082_WYG_088-7a>
論而詰其是非者愚始讀而疑之以為近於濡滯迂遠
而無决然其使天下樂從而無黽勉不得已之意其事
既發而無紛紜異同之論此則王者之意也故常以為
當堯舜之時其君臣相得之心歡樂而無間相與吁俞
嗟歎唯諾於朝廷之中不啻若朋友之親雖其有所相
是非論辯以求曲直之當亦無足怪者及至湯武征伐
之際周旋反覆自述其用兵之意以明曉天下此又其
勢然也惟其天下既安君民之勢闊遠而不同天子有
<pb:KR4d0082_WYG_088-7b>
所欲為而其匹夫匹婦私有異論於天下以齟齬其上
之畫策令之而莫肯聽當此之時形驅而勢脅之天下
夫誰敢不聽從而其上之人優游而徐譬之使之信之
而後從此非王者之心誰能處而待之而不倦歟葢盤
庚之遷天下皆咨嗟而不悦盤庚為之稱其先王盛徳
明聖而猶五遷以至於今今不承於古恐天之斷棄汝
命不救汝死既又恐其不從也則又曰汝罔暨余同心
我先后將降汝罪疾乃祖先父亦將告我高后曰作大
<pb:KR4d0082_WYG_088-8a>
戮於朕孫葢其所以開其不悟之心而諭之以其所以
當然者如此其詳也若夫商君則不然以為要使汝獲
其利而何䘏乎吾之所為故無所求於衆人之論而亦
無以告諭於天下然其事亦終於有成是以後世之論
以為三代之治柔懦而不决然此乃王霸之所以為異
者也夫三代之君惟不忍鄙其民而欺之故天下有故
而其議及於百姓以觀其意之所向及其不可聽則又
反覆而諭之以窮極其説而服其不然之心是以其民
<pb:KR4d0082_WYG_088-8b>
親而愛之嗚呼此王霸之所為不同也哉
　　詩論
自仲尼之亡六經之道遂散而不可解葢其患在於責
其義之太深而求其法之太切夫六經之道惟其近於
人情是以乆傳而不廢而世之迂學乃皆曲為之説雖
其義之不至扵此者必彊牽合以為如此故其論委曲
而莫通也夫聖人之為經惟其於禮春秋然後無一言
之虚而莫不可考然猶未嘗不近於人情至於書出於
<pb:KR4d0082_WYG_088-9a>
一時言語之間而易之文為卜筮而作故時亦有所不
可前定之説此其於法度已不如禮春秋之嚴矣而況
乎詩者天下之人匹夫匹婦羇臣賤隸悲憂愉佚之所
為作也夫天下之人自傷其貧賤困苦之憂而自述其
豐美盛大之樂其言上及於君臣父子天下興亡治亂
之迹而不及於飲食牀第昆蟲草木之類葢其中無所
不具而尚何以繩墨法度區區而求諸其間哉此亦足
以見其志之不通矣夫聖人之於詩以為其終要入於
<pb:KR4d0082_WYG_088-9b>
仁義而不責其一言之無當是以其意可觀而其言可
通也今詩之傳曰隠其雷在南山之陽出自北門憂心
殷殷揚之水白石鑿鑿終朝采緑不盈一掬瞻彼洛矣
維水泱泱若此者皆興也而至於關關雎鳩在河之洲
南有樛木葛藟纍之南有喬木不可休息維鵲有巢惟
鳩居之喓喓草蟲趯趯阜螽若此者又皆興也其意以
為興者有所取象乎天下之物以自見其事故凡詩之
為此事而作而其言有及於是物者則必彊為是物之
<pb:KR4d0082_WYG_088-10a>
説以求合其事葢其為學亦以勞矣且彼不知夫詩之
體固有比也而皆合之以為興夫興之為言猶曰其意
云爾意有所觸乎當時時已去而不可知故其類可以
意推而不可以言解也隠其靁曰隠其靁在南山之陽
此非有所取乎靁也葢必其當時之所見而有動乎其
意故後之人不可以求得其説此其所以為興也若夫
關關雎鳩在河之洲是誠有取於其摯而有别是以謂
之比而非興也嗟夫天下之人欲觀於詩其必先知夫
<pb:KR4d0082_WYG_088-10b>
興之不可以與比同而無彊為之説以求合其作時之
事則夫詩之義庶㡬乎可以意曉而無勞矣
　　春秋論
事有以拂乎吾心則吾言忿然而不平有以順適乎吾
意則吾言優柔而不怒天下之人其喜怒哀樂之情可
以一言而知也喜之言豈可以為怒之言邪此天下之
人皆能辨之而至於聖人其言丁寜反覆布於方册者
甚多而其喜怒好惡之所在者又甚明而易知也然天
<pb:KR4d0082_WYG_088-11a>
下之人常患求而莫得其意之所主此其故何也天下
之人以為聖人之文章非復天下之言也而求之太過
求之太過是以聖人之言更為深遠而不可曉且夫天
下何不以已推之也將以喜夫其人而加之以怒之之
言則天下且以為病狂而聖人豈有以異乎人哉不知
其好惡之情而不求其言之喜怒是所謂大惑也昔者
仲尼刪詩於衰周之末上自商周之盛王至於幽厲失
道之際而下訖於陳靈自詩人以來至於仲尼之世葢
<pb:KR4d0082_WYG_088-11b>
已數百餘年矣愚嘗怪大雅小雅之詩當幽厲之時而
稱道文武成康之盛徳及其終篇又不見幽厲之暴虐
此誰知其為幽厲之詩而非文武成康之詩者葢察於
辭氣有幽憂不樂之意是以系之幽厲而無疑也若夫
春秋二百四十二年之間天下之是非雜然而觸乎其
心見惡而怒見善而喜則夫是非之際又可以求諸其
言之喜怒之間矣今夫人之於事有喜而言之者有怒
而言之者有怨而言之者喜而言之則其言和而無傷
<pb:KR4d0082_WYG_088-12a>
怒而言之則其言厲而不温怨而言之則其言深而不
誠此其大凡也春秋之於仲孫湫之來曰齊仲孫來於
季友之歸曰季子來歸此所謂喜之之言也於魯鄭之
易田曰鄭伯以璧假許田於晉文之召王曰天王狩於
河陽此所謂怒之之言也於叔牙之殺曰公子牙卒於
慶父之奔曰公子慶父如齊此所謂怨之之言也夫喜
之而和怒之而厲怨之而深此三者無以加矣至於公
羊榖梁之傳則不然日月土地皆所以為訓也夫日月
<pb:KR4d0082_WYG_088-12b>
之不知土地之不詳何足以為喜而何足以為怒此喜
怒之所不在也春秋書曰戎伐凡伯於楚丘而以為衛
伐凡伯春秋書曰齊仲孫來而以為吾仲孫怒而至於
變人之國此又喜怒之所不及也愚故曰春秋者亦人
之言而已而人之言亦觀其辭氣之所嚮而已矣
　
　
　欒城應詔集巻四

<pb:KR4d0082_WYG_089-1a>
欽定四庫全書
　欒城應詔集巻五
　　　　　　　　　　　　　宋　蘇轍　撰
　進論五首
　　燕趙論
昔者三代之法使天下立學校而教民行鄉射飲酒之
禮於嵗之終田事既畢而㑹其鄉黨之耆老設其籩豆
酒食之薦而天子之大夫親為之行禮葢以為田野之
<pb:KR4d0082_WYG_089-1b>
民裸裎其股肱而勞苦其䈥力長㓜雜作以趨一時之
利習於鄙野之俗而不知孝悌之節頑冐無恥不可告
語而易與為亂是以因其休息而教之以禮使之有所
不忘於其心故三代之民離耕田荷任之賤其所有為
者甚鄙而其中必有所守其心甚朴而亦不至於無知
以犯非義何者其上之人不以為鄙而不足教而其民
亦喜於為善也至於後世之衰天下之民愚者不知君
臣父子之美而天下之風俗日已敗亂今夫輕揚而剽
<pb:KR4d0082_WYG_089-2a>
悍好利而多變者吳楚之俗也勁勇而沉靖椎鈍而少
文者燕趙之俗也以輕揚剽悍之人而有好利多變之
心無三代王者之化宜其起而為亂矣若夫北方燕趙
之國其勁勇沉靖者可以義動而其椎魯少文者可以
信結也然而燕趙之間其民常至於自負其勇以為盗
賊無以異於吳楚者何也其勁勇近於好亂而其椎鈍
近於無知上失其道而燕趙之良民不復見於當世而
其暴戾之夫每每亂天下之治仲尼曰君子好勇而無
<pb:KR4d0082_WYG_089-2b>
義則為亂小人好勇而無義則為盗故古之聖人止亂
以義止盗以義使天下之人皆知父子君臣之義而誰
與為亂哉昔者唐室之衰燕趙之人八十年之間百戰
以奉賊臣竭力致死不顧敗亡以抗天子之兵而以為
忠臣義士之所當然當此之時燕趙之士唯無義也故
舉其忠誠專一之心而用之天下之至逆以拒天下之
至順而不知其非也孟子曰無常産而有常心者唯士
為能若夫民無常産因無常心苟無常心放僻邪侈無
<pb:KR4d0082_WYG_089-3a>
不為已故夫燕趙之地常苦夫士大夫之寡也
　　蜀論
匹夫匹婦天下之所易也武夫任俠天下之所畏也天
下之人知夫至剛之不可屈而不知夫至柔之不可犯
也是以天下之亂常至於漸深而莫之能止葢其所畏
者愈驕而不可制而其所易者不得志而思以為亂也
秦晉之勇蜀漢之怯怯者重犯禁而勇者輕為姦天下
之所知也當戰國之時秦晉之兵彎弓而帶劒馳騁上
<pb:KR4d0082_WYG_089-3b>
下咄嗟叱吒蜀漢之士所不能當也然而天下既安秦
晉之間豪民殺人以報讐椎埋發冢以快其意而終不
敢為大變也蜀人畏吏奉法俯首聽命而其匹夫小人
意有所不適輒起而從亂此其故何也觀其平居無事
盗入其室懼傷而不敢校此非有好亂難制之氣也然
其弊常至於大亂而不可救則亦優柔不决之俗有以
啟之耳今夫秦晉之民倜儻而無所顧負力而傲其吏
吏有不善而不能以有容也呌號紛詉奔走告訴以爭
<pb:KR4d0082_WYG_089-4a>
毫釐曲直之際而其甚者至有懷刅以賊其長吏以極
其忿怒之節如是而已矣故夫秦晉之俗有一朝不測
之怒而無終身慼慼不報之怨也若夫蜀人辱之而不
能競犯之而不能報循循而無言忍詬而不驟發也至
於其心有所不可復忍然後聚而為羣盗散而為大亂
以發其憤憾不洩之氣故雖秦晉之勇而其為亂也志
近而禍淺蜀人之怯而其為變也怨深而禍大此其勇
怯之勢必至於此而無足怪也是以天下之民惟無怨
<pb:KR4d0082_WYG_089-4b>
於其心怨而得償以快其怒則其為毒也猶可以少解
惟其鬱鬱而無所洩則其為志也遠而其毒深故必有
大亂以發其怒而後息古者君子之治天下彊者有所
不憚而弱者有所不侮葢為是也書曰無虐惸獨而畏
高明詩曰不侮鰥寡不畏彊禦此言天下之匹夫匹婦
其力不足以與敵而其智不足以與辯勝之不足以為
武而徒使之怨以為亂故也嗟夫安得斯人者而與之
論天下哉
<pb:KR4d0082_WYG_089-5a>
　　防邊論一
北方之國其人精明强悍便於射獵而習於馳騁生於
斥鹵之地長於霜雪之野飲酒食肉風雨饑渇之所不
能困上下山坂䈥力百倍輕死而樂戰故常以勇勝中
國然至於其所以擁䕶親戚休養生息畜牛馬長子孫
安居佚樂而欲保其首領者葢無以異於華人也而中
國之士常憚其勇畏避而不敢犯氊裘之民亦以此恐
愒中國而奪之利此當今之所謂大患也昔者漢武之
<pb:KR4d0082_WYG_089-5b>
世匈奴絶和親攻當路塞天下震恐其後二十年之間
漢兵深入不憚死亡捐命絶幕之北以决勝負而匈奴
孕重墮壞人畜疲弊不敢言戰何者勇士壯馬非中國
之所無有而窮追遠逐雖匈奴之衆亦終有所不安也
故夫敵國之盛非隣國之所深憂也要在養兵休士而
集其勇氣使之不懾而已方今天下之勢中國之民優
游緩帶不議兵革之勞驕奢怠墮勇氣消耗而隣國之
賂又以百萬為計轉輸天下甘言厚禮以滿其不足之
<pb:KR4d0082_WYG_089-6a>
意使天下之士耳熟所聞目習所見以為生民之命寄
於其手故俯首柔服莫敢抗拒凡中國勇健豪壯之氣
索然無復存者矣夫戰勝之民勇氣百倍敗兵之卒没
世不復葢所以戰者氣也所以不戰者氣之畜也戰而
後守者氣之餘也古之不戰者養其氣而不傷今之士
不戰而氣已盡矣此天下之所大憂者也昔者六國之
際秦人出兵於山東小戰則殺將大戰則割地兵之所
至天下震慄然諸侯猶帥其罷散之兵合從以擊秦砥
<pb:KR4d0082_WYG_089-6b>
礪戰士激發其氣長平之敗趙卒死者四十萬人廉頗
收合餘燼北摧栗腹西抗秦兵振刷磨淬不自屈服故
其民觀其上之所為日進而不挫皆自奮怒以爭死敵
其後秦人圍趙邯鄲梁王使將軍新垣衍如趙欲遂帝
秦而魯仲連慷慨發憤深以為不可葢夫天下之士所
為奮而不顧身以抗彊虎狼之秦者為非其君也而使
諸侯從而帝之天下尚誰能出身以拒其君哉故魯仲
連非徒惜夫帝秦之虛名而惜夫天下之勢有所不可
<pb:KR4d0082_WYG_089-7a>
也今尊奉不通徃來之人交歡納幣以為兄弟之國奉
之以慇懃不敢一觸其意此適足以壞天下義士之氣
而畏契丹豪强之勢耳今誠養威而自重卓然特立不
聽契丹之妄求以為民望而全吾中國之氣如此數十
年之間天下摧折之志復壯而北敵之勇非吾之所當
畏也
　　防邊論二
西北之俗畏服大種而輕中國西强則勝北北强則勝
<pb:KR4d0082_WYG_089-7b>
西西北皆弱而後中國可得而勝西北皆强而後侵略
之患不至於中國葢一强而一弱中國之患也彼其弱
者不敢獨戰是以爭附强國之餘威以趨利於中國而
後無所懼强者并將弱國之兵蕩然南下而無復反顧
之憂然後乃敢專力於中國而不去此二者以勢相從
而不可間是以中國之士常不得解甲而息也昔者冐
頓老上之盛惟西戎之無强國也故匈奴之人得以盡
力而苦吾中國使西戎有武力戰勝之君則中國之禍
<pb:KR4d0082_WYG_089-8a>
將有所分而不專何者彼畏西戎之乘其後也故北人
强則中國不得不厚西戎之君而西戎之君亦將自託
於中國然而西戎非有强力自負之國則其勢亦將折
而入於匈奴惟其國大而好勇其君之意欲區區自立
於一隅而不畏北人之衆而後中國可得而用也然天
下之人皆以為北方有强悍不屈之匃奴而又重之以
西戎之大國則中國將不勝其困此何其不思之甚也
夫西北之人惟其直朴而多怨是故可與共憂也惟其
<pb:KR4d0082_WYG_089-8b>
强狠而好勝是故可以激而壯也使之自相攻擊而不
能相下則其勢必走於中國中國因而收之而其不服者
乃可圖也然天下之議又將以為西北之俗不喜自相
攻鬬而喜擊中國之衆此其勢固不可得而合也葢亦
以為不然夫西北之所以喜攻中國者為夫吾兵之不
能苦戰而金玉錦繡之所交㑹也今使吾兵精而食足
據險阻明烽燧吏士練習而不敢懈彼雖壯騎無所施
設則其利不在於攻中國堅坐而相守不出十年彼外
<pb:KR4d0082_WYG_089-9a>
無所戰勝將不忍而熱中將反而求以相詬以為起兵
之名彼兵交於匃奴而怨結於中國則何以自固故中
國舉而收之必將得其歡心然天下之心常畏其强而
莫或收之而使為北人之用此何其不識敵國之情也
　　防邊論三
古者九夷八蠻無大君長紛紛籍籍不相綂制惟北方
之人常為大國以抗中夏然蠻夷之俗種姓分别千人
為部百家為黨見利則聚輕合易散族類不一其心終
<pb:KR4d0082_WYG_089-9b>
莫相愛故其兵利於疾戰而不利於遲乆北方之人緜
地千里控弦百萬侯王君長通為一家人畜冨庶蔓延
山谷之間其心常有所愛重而不忍去故其兵利於遲
久而不利於疾戰此二者其大小之勢各有所便宜乎
中國之所以待之者各有道也今夫北方之人伏於隂
山之下養兵休士久居而不戰此其志豈嘗須㬰忘中
國也然其心以為戰而勝人猶不若不戰而屈人之兵
戰而不勝民之死者未可知也故常大言虚喝而不進
<pb:KR4d0082_WYG_089-10a>
以謀弊中國葢其所愛者愈大故其謀之愈深而發之
愈緩以求其不失也若夫西戎南蠻西南夷之民悉其
衆庶尚不能當北人之半而其酋豪毎毎為亂不能自
禁此誠無愛於其心而僥倖於一戰以用其烏合之衆
而已故夫蠻夷之人擾邉求利其中非有大志者其類
皆可以謀來也愚嘗觀於西南徼外以臨蠻夷之衆求
其所以為變之始而遂至於攻城郭殺人民縱横放肆
而不可救者其積之莫不有漸也夫蠻夷之民寜絶而
<pb:KR4d0082_WYG_089-10b>
不之通今邉鄙之上利其貨財而納之於市使邊民凌
侮欺謾而奪其利長吏又以為擾民而不之禁窮恚無
聊莫可告訴故其勢必至於解讐結盟攻剽蹂踐殘之
於鋒鏑之間而後其志得伸也嗟夫為吏如此亦見其
不知本矣通關市戢吏民代之如中國之人彼尚誰所
激怒而為此哉然事不患乎不知而患乎人之不能用
昔班超處西域數十年西破龜兹北伏匃奴及將東歸
或以為必有竒謀乃就問其計然其言止曰察見淵中
<pb:KR4d0082_WYG_089-11a>
魚不祥屯戍之士皆非忠臣孝子不可盡䋲以法當是
時莫不皆笑以為不足用然及西域之亂終亦以此故
夫謀非必竒而後可用而在乎當否而已古者四夷皆
置校尉而益州有蠻夷騎都尉以治其事使其强者不
能内侵而弱者不為中國之所侮葢為是也
　
　
　
<pb:KR4d0082_WYG_089-11b>
　
　
　
　
　
　
　
　欒城應詔集巻五

<pb:KR4d0082_WYG_090-1a>
欽定四庫全書
　欒城應詔集巻六
　　　　　　　　　　　　　宋　蘇轍　撰
　進䇿五道
　　君術
　　　第一道
臣聞天下之事非宰相不可盡行非諫官不可盡言天
下之人誰能必至於諫官宰相者惟其少而學之長而
<pb:KR4d0082_WYG_090-1b>
欲行之終其身而不當其位不可以侵官而求盡其意
是故士大夫之間猶有不能自盡其才於天子者也今
臣幸而生於天下無事之時毎一間嵗天子常詔兩制
之大臣使舉天下之士上自豋朝之吏而下至於山林
之匹夫咸得竭其所懐以盡天下之利害非天子出納
耳目之官而得以言萬民之情偽非天子黜陟賞罸之
臣而得以論百官之長短非天子武力將帥之士而得
以議兵革之強弱非天子錢榖大農之吏而得以𣙜財
<pb:KR4d0082_WYG_090-2a>
用之多少葢天下之人必其為宰相諫官而後可以盡
行而盡言者使之一旦得以詳數而悉説之此有以見
天子之意所以待之者甚重而不輕也而臣何敢以無
説而處於此臣常以為天下之事雖其甚大而難辦者
天下必有能辦之人葢當今之所為大患者不過曰四
夷强盛而兵革不振百姓凋弊而官吏不&KR0346;重賦厚斂
而用度不足嚴法峻令而姦軌不止此數四者所以使
天子坐不安席中夜太息而不寐者也然臣皆以為不
<pb:KR4d0082_WYG_090-2b>
足憂何者天下必有能為天子出力而為之者而臣之
所憂在乎天下之所不能如之何者也臣聞善治天下
者必明於天下之情而後得御天下之術術者所謂道
也得其道而以智加焉是故謂之術古之聖人惟其知
天下之情而以術制之也萬物皆可得而役其生皆可
得而制其死牛服於箱馬服於轅鷹隼服於韝牛不可
以有所觸馬不可以有所踶鷹隼不可以背而高翔此
三者惟其喜怒好惡之情發於外而見於人也是以因
<pb:KR4d0082_WYG_090-3a>
其所忌而授之以其術至於終身制於人而不去且治
天下何異於治馬也馬之性剛狠而難制急之則弊而
不勝緩之則惰而不趨王良造父為之先後而制其遲
速驅之有方而掣之有時則終日&KR0008;&KR0008;而不知止此術
之至也古之聖人驅天下之人而盡用之仁者使効其
勇智者使効其智力者使効其力天下之人雖雜然皆
列於前安得仁人君子而後任之且雖有天下之善人
與之處而不知其情御之而不中其病則雖有好善之
<pb:KR4d0082_WYG_090-3b>
心而不獲好善之利何者彼不徒為吾用也而況乎天
下之英雄欲收其功而不制其心哉昔者秦漢之際姦
宄猛悍之人所在而為㓂高祖發於豐沛之間行而收
之黥布彭越之倫皆撫而納諸其中所以制之者甚備
也玉帛子女牛羊犬馬以極其豪侈之心輕財好施敦
厚長者以服其趦趄之懷倨肆傲岸輕侮凌辱以折其
强狠之氣其視天下之英雄不啻若匹夫孺子然皆得
歡心而用其死力至於元成之世天下乆於太平士大
<pb:KR4d0082_WYG_090-4a>
夫生於其間無復英雄難制之風天下之士皆書生好
儒其才氣勇力無足畏者俛首下氣求為之用而不暇
元成哀平亦欲得天下之賢才而用之然而不知其情
不獲其術賢人君子避䜛畏譏遠引而去而小人宦豎
縱横放肆而制其事此甚可憫也夫人之平居朋友之
間僕妾之際莫不有術以制其變葢非有深遠難見之
事也欲其用命而見其所害欲其樂從而見其所利欲
其喜而致其所悦欲其懼而致其所忌欲其開心見誠
<pb:KR4d0082_WYG_090-4b>
而示之以無所恐欲其守死不去而示之以無所徃此
天下之人皆能知之而至於治天下則不能用且此過
矣天下以為天子之尊無所事術也而不知天下之事
惟其英雄而後能有大功而世之英雄常苦豪横太過
而難制由此觀之治天下愈不可以無術也
　　　第二道
臣聞將求御天下之術必先明於天下之情不先明於
天下之情則與無術何異無天下之術臣固已略言之
<pb:KR4d0082_WYG_090-5a>
矣而又將竊言其情今使天子皆得賢人而任之雖可
以無憂乎其為姦然猶有情焉而不可以不知葢臣聞
之人有好為名高者臨財推之以讓其親見位去之以
讓其下進而天子禮焉則以為歡而不禮焉則雖逼之
而不食其禄力為廉恥之節以高天下若是而天子不
知焉而豢之以厚利則其心赧然有所不平人有好為
厚利者見禄而就之以優其身見利而取之以豐其家
良田大屋惟其與之則可以致其才如是而天子不知
<pb:KR4d0082_WYG_090-5b>
焉而强之以名高則其心缺然有所不悦於其中人惟
無好自勝也好自勝而不少柔之則忿鬬而不和人惟
無所相惡也有所相惡而不為少避之則事其私怒而
不求成功素剛則無折之也素畏則無强之也强之則
將不勝而折之則將不振凡此數者皆所以求用其才
而不傷其心也然猶非所以制天下之姦雄葢臣聞之
天下之姦雄其為心也甚深而其為迹也甚微將營其
東而形之於西將取其右而擊之於左古之人有欲得
<pb:KR4d0082_WYG_090-6a>
其君之權者不求之其君也優游翶翔而聽其君之所
欲為使之得其所欲而油然自放以釋天下之權天下
之權旣去其君而無所歸然後徐起而收之故能取其
權而其君不之知古之人有為之者李林甫是也夫人
之旣獲此權也則思專而有之故常恐其下之人從而
傾焉夫人惟能自固其身而後可以謀人自固之不暇
而欲謀人也實難故古之權臣常合天下之爭天下且
相與爭而不解則其勢無暇及我是故可以乆居而不
<pb:KR4d0082_WYG_090-6b>
去古之人有為之者亦李林甫是也世之人君苟無好
善之心幸而有好善之心則天下之小人皆將賣之以
為姦何者有好善之名而不察其善之實天下之善固
有可以謂之惡而天下之惡固有可以謂之善者彼知
吾之欲為善也則或先之以善而終之以惡或有指天
下之惡而飾之以善古之人有為之者石顯是也人之
將欲為此釁也將欲建此事也必先得於其君欲成事
而君有所不悦則事不可以成故古之姦雄刼之以其
<pb:KR4d0082_WYG_090-7a>
所必不能其所必不能者不可為也則將反而從吾之
所欲為古之人有為之者驪姬之説獻公使之説而避
禍是也此數者天下之至情故聖人見其初而求其終
聞其聲而推其形葢惟能察人於無故之中故天下莫
能欺何者無故者必有其故也古者明王在上天下之
小人伏而不見夫小人者豈其能無意於天下也舉而
見其情發而中其病是以愧恥退縮而不敢進臣欲天
子明知君子之情以養當世之賢公名卿而深察小人
<pb:KR4d0082_WYG_090-7b>
之病以絶其自進之漸此亦天下之至明也
　　　第三道
臣聞天子之道可以理得而不可以名推其於天下不
取其形而獨取其意其道可以為善而亦可以為不善
何者其道無常其道無常者不善之所從生也夫天下
之人惟知不忍殺人之為仁也是故不忍殺人以自取
不仁之名惟知果於殺人之為義也是故不敢不殺以
自取不義之名是二者其所以為仁者有形而其所以
<pb:KR4d0082_WYG_090-8a>
為義者有狀其進也有所執其規而其退也有所蹈其
矩故其為人也不失天下之善人而終不至於君子有
所甚而不堪有所蔽而不見此其為人是自全之人也
今夫君子有所殺人以為仁而有所不殺以為義義不
在於殺人而仁不在於不殺其進也無所據依而其退
也無所底厲故其成也天下將皆安之而其不成也將
使天下至於大亂是以天下惡其難明而畏其難就人
臣以是戒其君而人君者亦以自戒曰姑為無殺人以
<pb:KR4d0082_WYG_090-8b>
為仁而姑為果於殺人以為義是其仁可以全身而其
義可以無謗於天下斯足以為無過也已矣孟子有言
曰責難於君謂之恭陳善閉邪謂之有禮而謂吾君不
能者謂之賊且夫為人臣而詔其君不曰必為大人之
仁義而曰姑為其易者以苟避天下之謗此非恐其君
不能之故歟葢臣聞之聖人之道惟其不可以名稱而
迹求者其為道也甚深而難成而其成也亦不若小道
之淺而無功所御甚廣而所處甚約握之甚微而播之
<pb:KR4d0082_WYG_090-9a>
無極故孔子曰吾非多學而識之吾一以貫之夫一者
何也知天下萬物之理而制其所當處是謂一矣而能
得吾一者甚難故夫天下之畏之者亦不足怪也古之
聖人已能知之則行之而無疑已不能知之則不敢以
已之私意而破天下之公義使已而不好殺人則安可
盡無殺以成仁之形使已而好殺人則安可盡殺以成
義之狀葢必有大臣救其已甚而補其不足使義不在
於殺人而仁不在於不殺方今天下之治所不足者非
<pb:KR4d0082_WYG_090-9b>
仁也吏聞有以入人之罪抵重罰而未聞有以失人之
罪抵深法者民聞有以赦除其罪而未聞有以不義得
罪於法之外者此亦足以見天子之用心矣古者君臣
之間和而不同上有寛厚之君則下有守法之臣上有
急切之君則下有推恩之臣凡以交濟其所不足而彌
縫其闕今也君臣之風上下如一而無以相濟是以天
下苦於寛緩怠惰而不能自振此豈左右之大臣務以
順從上意為悦而豈亦天子自信以為好仁之美而不
<pb:KR4d0082_WYG_090-10a>
喜臣下之有所矯拂哉方今之制易於行賞而重於用
罰天下之以獄上者凡與死比則皆蹙頞而不悦此其
為意夫豈不善然天下之姦人無以深懲而切戒之者
此無乃為仁而至於不仁歟臣愚以為輔君之善而補
其不足此誠大臣之事苟天子自信以為善欲以一人
之私好而破天下之公義則夫大臣者猶不可為也惟
知天子之仁義而無務其迹以成匹夫之節使大臣得
參於其間而救其所短此不亦近於天子之道歟
<pb:KR4d0082_WYG_090-10b>
　　　第四道
臣聞古者君臣之間相信如父子相愛如兄弟朝廷之
中優游悦懌歡然相得而無間知無所不言言無所不
盡開心平意表裏洞逹終身而不見其隙當此之時天
下之人出身以事君委命於上而無所憂懼安神定氣
以觀天下之政蕩然肆志有所欲為而上不見忌其所
據者甚堅而無疑是以士大夫皆敢進而摶天下之大
功至於後世君臣相虞皆有猜防之憂君不敢以其誠
<pb:KR4d0082_WYG_090-11a>
心致諸其臣而臣亦不敢直已以行事二者相與齟齬
而不相信上下相顧鰓鰓然而不能以自安而尚何暇
及於天下之利害故天下之事毎毎擾敗而無所成就
臣竊傷之而以為其蔽在於防禁之太深而督責之太
急夫古之聖人至嚴而有所至寛至易而有所至險使
天下有所易信而有所不可測用之各當其處而不失
節是以天下畏其嚴而樂其寛至於後世之君徒知天
下之不可以甚寛也而用之其君臣之際使其公卿大
<pb:KR4d0082_WYG_090-11b>
臣終日憂懼不得安意肆志以自盡於其上而以為畏
威徒知天下之不可甚嚴也而用之其法律之事使其
天下之官吏欺其長上得以苟免取容不畏天子之法
而以為行惠葢其所以用之之術甚悖而不順者至於
如此夫天下之人上自百官而下至於庶民其為數安
可窮盡而天子者以其一身寄乎其中論其衆寡之勢
則天下至衆而天子至寡論其智詐巧偽之術則天下
之衆固必有過於天子者吾欲臨之以天子之威則彼
<pb:KR4d0082_WYG_090-12a>
有畏憚而不敢言多為之堤防以御其變詐則彼之智
將有以出於堤防之所不能及是以古之聖人推之以
至誠而御之以至威容之以至寛而待之以至易以君
子長者之心待天下之士而不防其為詐談笑議論無
所不及以開其歡心故天下士大夫皆欣然而入於其
中有所愧恥而不忍為欺詐之行力行果斷而無憂懼
不敢之意其所任用雖其兄弟朋友之親而不顧狥私
之名其所誅戮雖其讐怨睚眦之人而不卹報怨之嫌
<pb:KR4d0082_WYG_090-12b>
何者君臣相信之篤此所謂至嚴而有所至寛者也然
至大吏縱横放肆犯法而無所忌天下之所指目律令
之所當取則雖天子有所不可輒釋使之一入而不可
解而後天下知有所畏此所謂至易而有所至險二者
其事不同而相與為用夫是以至寛而天下無頽惰靡
迆之風至險而君臣無猜防逼迫之慮夫惟能通其君
臣之歡而盡行其刑法之所禁而後可以及此也
　　　第五道
<pb:KR4d0082_WYG_090-13a>
臣聞事有若緩而其變甚急者天下之勢是也天下之
人㓜而習之長而成之相咻而成風相比而成俗縱横
顚倒紛紛而不知以自定當此之時其上之人刑之則
懼驅之則聽其勢若無能為者然及其為變常至於破
壞而不可禦故夫天子者觀天下之勢而制其所向以
定其所歸者也夫天下之人弛而縱之拱手而視其所
為則其勢無所不至其狀如長江大河日夜渾渾趨於
下而不能止抵曲則激激而無所洩則咆㪍潰亂蕩然
<pb:KR4d0082_WYG_090-13b>
而四出壞堤防包陵谷汗漫而無所制故善治水者因
其所入而𨗳之則其勢不至於激怒坌涌而不可收既
激又能徐徐而洩之則其勢不至於破決蕩溢而不可
止然天下之人常狎其安流無事之不足畏也而不為
去其所激觀其激作相蹙潰亂未發之際而以為不至
於大懼不能徐洩其怒是以遂至横流於中原而不可
卒治昔者天下旣安其人皆欲安坐而守之循循以為
敦厚黙黙以為忠信忠臣義士之氣憤悶而不得發豪
<pb:KR4d0082_WYG_090-14a>
俊之士不忍其鬱鬱之心起而振之而世之士大夫好
勇而輕進喜氣而不懾者皆樂從而羣和之直言忤世
而不顧直行犯上而不忌今之君子累累而從事於此
矣然天下猶有所不從其餘風故俗猶衆而未去相與
抗拒而勝負之數未有所定邪正相搏曲直相犯二者
潰潰而不知其所終極葢天下之勢已小激矣而上之
人不從而遂决其壅臣恐天下之賢人不勝其忿而自
決之也夫惟天子之尊有所欲為而天下從之今不為
<pb:KR4d0082_WYG_090-14b>
決之於上而聽其自決則天下之不同者將悻然而不
服而天下之豪俊亦將奮踴不顧而决之發而不中故
大者傷小者死横潰而不可救譬如東漢之士李膺杜
密范滂張儉之黨慷慨議論本欲矯拂世俗之弊而當
時之君不為分别天下之邪正以決其氣而使天下之
士發憤以自決之而天下遂以大亂由此觀之則夫英
雄之士不可以不少遂其意也是以治水者唯能使之
日夜流注而不息則雖有蛟龍鯨鯢之患亦將順流奔
<pb:KR4d0082_WYG_090-15a>
走奮迅悦豫而不暇及於為變苟其瀦畜渾亂壅閉而
不決則水之百怪皆將勃然放肆求以自快其意而不
可禦故夫天下亦不可不為少決以順適其意也
　
　
　
　
　
<pb:KR4d0082_WYG_090-15b>
　
　
　
　
　
　
　
　欒城應詔集巻六

<pb:KR4d0082_WYG_091-1a>
欽定四庫全書
　欒城應詔集巻七
　　　　　　　　　　　　　宋　蘇轍　撰
　進䇿五道
　　臣事
　　　第一道
臣聞天下有權臣有重臣二者其迹相近而難明天下
之人知惡夫權臣之為而世之重臣亦遂不容於其間
<pb:KR4d0082_WYG_091-1b>
夫權臣者天下不可一日而有而重臣者天下不可一
日而無也天下徒見其外而不察其中見其皆侵天子
之權而不察其所為之不類是以舉皆嫉之而無所喜
此亦已太過也今夫權臣之所為者重臣之所切齒而
重臣之所取者權臣之所不顧也將為權臣邪必將内
悦其君之心委曲聽順而無所違戾外竊其生殺予奪
之柄黜陟天下以見已之權而没其君之威惠内能使
其君歡愛悦懌而無所不順而安為之上外能使其公
<pb:KR4d0082_WYG_091-2a>
卿大夫百官庶吏無所歸命而爭為之腹心上愛下順
合而為一然後權臣之勢遂成而不可拔至於重臣則
不然君有所為不可以必爭爭之不能而其事有所必
不可聽則專行而不顧待其成敗之迹著則其上之心
將繹然而自解其在朝廷之中天子為之踧然而有所
畏士大夫不敢安肆怠惰於其側爵禄慶賞已得以議
其可否而不求以為已之私惠刀鋸斧鉞已得以參其
輕重而不求以為已之私勢要以便天子有所不可必
<pb:KR4d0082_WYG_091-2b>
為而羣下有所畏懼而已不與其利何者為重臣者不
待天下之歸已而為權臣者亦無所事天子之畏已也
故各因其行事而觀其意之所在則天下誰可欺者臣
故曰為天下安可一日而無重臣也且今使天下而無
重臣則朝廷之事惟天子之所為而無所可否雖使天
子納諫之明而百官畏懼戰慄無平昔尊重之勢誰肯
觸忌諱冐罪戾而為天下言者惟其小小得失之際乃
敢上章讙譁而無所憚至於國之大事安危存亡之所
<pb:KR4d0082_WYG_091-3a>
繫皆將巻舌而去誰敢發而受其禍此人主之所大患
也悲夫後世之君徒見天下之權臣出入唯唯以其有
禮而不知此乃所以濳潰其國徒見天下之重臣剛毅
果敢喜逆其意則以為不遜而不知其有社稷之慮二
者淆亂於心而不能辨其邪正是以喪亂相仍而不悟
何足傷也昔者衛太子聚兵以誅江充武帝震怒發兵
而攻之京師至使丞相太子相與交戰不勝而走又使
天下極其所徃而剪滅其迹當此之時苟有重臣出身
<pb:KR4d0082_WYG_091-3b>
而當之擁䕶太子以待上意之少解徐發其所蔽而開
其所怒則其父子之際尚可得而全也惟無重臣故天
下皆能知之而不敢言臣愚以為凡為天下宜有以養
其重臣之威使天下百官有所畏忌而緩急之間能有
所堅忍持重而不可奪者竊觀方今四海無變非常之
事宜其息而不作然及今日而慮之則可以無異日之
患其然者誰能知其果無有也而不為之計哉抑臣聞
之今世之弊弊在於法禁太密一舉足不如律令法吏
<pb:KR4d0082_WYG_091-4a>
且以為言而不問其意之所屬是以雖天子之大臣亦
安敢有所為於法令之外以安天下之大事故為天子
之計莫若少寛其法使大臣得有所守而不為法之所
奪昔申屠嘉為丞相至召天子之倖臣鄧通立之堂下
而詰責其過是時通㡬至於死而不救天子知之亦不
為怪而申屠嘉亦卒非漢之權臣由此觀之重臣何損
於天下哉
　　　第二道
<pb:KR4d0082_WYG_091-4b>
臣聞仲尼之稱管仲曰奪伯氏駢邑三百飯蔬食没齒
無怨言及讀蜀志其言諸葛孔明遷李平殛廖立¶及孔
明既死而此二人皆哭泣有至死者臣毎讀書至此未
嘗不嗟歎古人之不可及而竊愍今世之不能也夫為
天下國家惟剛者能守其法而公者能以剛服天下曽
子曰士不可以不𢎞毅任重而道遠天下者天子之天
下也賞罰之柄予奪之事其出於天子本無敢言者惟
其不公故有一人焉受戮而去雖其當罪而亦勃然有
<pb:KR4d0082_WYG_091-5a>
不服之心而上之人雖其甚公於此而亦畏其不服而
不敢顯然明斥其罪故夫天下之不公足以敗天下之
至剛而天下之不剛亦足以破天下之至公二者相與
並行然後可以深服天下之衆臣常竊悲唐季五代之
亂外有執兵強忿之臣威葢天下而以其力内脅天子
天子不敢輒忤其意意有所不悦則其上下不能自保
故當此之時人主務為安身之政不敢以其剛心而守
其公事此其勢不得不然耳方今海内治安外無諸侯
<pb:KR4d0082_WYG_091-5b>
之虞而内無執政之患然臣竊觀之於政令刑賞之際
常若有所畏而不敢自必者此其故何也夫朝廷之臣
無罪而留有罪而黜此為臣之常也故其有罪以為當
黜則官必削以為不當黜則無故而置之外地猶為不
可也今有罪而推之於外反從而増其爵秩是將以為
賞耶為刑耶是不可得而知也葢曰姑以鎭撫其耿耿
之意彼其失為近臣而去也雖賜之千金而猶有所慊
然於其心且天下之罪人而皆欲滿其所懷則為天子
<pb:KR4d0082_WYG_091-6a>
安可以有所刑戮哉然而事之所不平者又非特如此
也黜之者一人則必有折而辨之者一人以為黜者之
有所不悦乎其辨之者而使與之皆黜夫此二人其罪
果誰在以其言而黜人亦以其言而黜之是為黜者報
讐耳是以天下雖無强臣之災而臣下竊揣天子之心
皆有所持而邀之此其弊始於執之不剛而成於守之
不公矣朝廷之事臣安得知其有所不公者然竊怪毎
有所除吏民間莫不切切口語以為此誰人之親戚故
<pb:KR4d0082_WYG_091-6b>
舊而得之者毎有所措置亦莫不以為此誰人之所欲
而行之者使上之人凡果如此則冝乎人之受罪而不
服而吾亦不敢加於人也詩云人亦有言柔則茹之剛
則吐之唯仲山甫柔亦不茹剛亦不吐不侮鰥寡不畏
强禦夫人惟不侮鰥寡也而後能不畏强禦臣故曰惟
無私者能以剛服天下此其勢然也且夫古之為君者
有所大樂而今世不知也人君之樂非樂夫有天下而
樂得與天下去惡而奬善以快吾志今使天下有不義
<pb:KR4d0082_WYG_091-7a>
之臣誅之不獲而又從而尊之尊之不足以為悦而又
從而黜其所怨以慰其盛怒此二事者夫豈為君之樂
哉葢事有所不可並從而欲不可以皆得今夫人之有
所私愛而不公者是亦人之所樂焉耳然其為樂有所
害於為君之樂是以不若棄彼而全此也且事之利害
有知之而患不可為者有患不之知而可行者今欲潔
然無私而行吾法之所至有罪而黜黜而無所姑息使
天下皆知賞之為賞罰之為罰此非有所勤苦而難成
<pb:KR4d0082_WYG_091-7b>
者而顧患不肯為夫管仲孔明惟其為之而已哉
　　　第三道
臣聞天下有無窮之才不叩則不鳴不觸則不發是以
古之聖人迎其好善之端而作其勉强之氣洗濯磨淬
日夜不息凡此將以求盡天下之無窮也夫天下譬如
大器焉有器不用而寘諸牖下乆則蟲生其中故善用
器者提携不去時濯而漑之使之日親於人而獲盡其
力以無速敗有小丈夫知愛其器而不知所以為愛也
<pb:KR4d0082_WYG_091-8a>
知措諸地之安而不知不釋吾手之為不壞也是以事
不得成而其器速朽且夫天下之物人則皆用其形而
不求其神也神者何也物之精華果鋭之氣也精華果
鋭之氣其在物也曄然而有光確然而能堅是氣也亡
則物皆枵然無所用之夫是氣也時叩而存之則日長
而不衰置而不知求則脱去而不居是氣也物莫不有
也而人為甚孟子有言曰人之日夜之所息與平旦之
氣晝日之所為有以梏亡之矣梏之反覆則其夜氣不
<pb:KR4d0082_WYG_091-8b>
足以存夫夜氣者所謂精華果鋭之氣也天下亂則君
子有以自養而全之而天下治則天子養之以求其用
今朝廷之精明戰陣之勇力獄訟之所以能盡其情而
錢穀之所以能治其要處天下之紛紜而物莫能亂者
皆是氣之所為也葢古者英雄之君唯能叩天下之才
而存之是以有求而必從有欲而必得漢武帝唐太宗
國冨而兵强所欲如意而天下之才用之不見其盡當
其季年元臣宿將死者大半而新進之士亦自足以辦
<pb:KR4d0082_WYG_091-9a>
天下由此觀之則天下固有無窮之才而獨患乎上之
不叩不觸而使其神弛放而不張也臣竊觀當今之人
治文章習議論明㑹計聽獄訟所以為治者其類莫不
備而天下之所甚少者獨將帥武力之臣徃者天下既
安先世老將已死而西冦作難當此之時天子茫然反
顧思得竒才良將以屬之兵而終莫可得其後數年邊
鄙日蹙兵勢日急士大夫始漸習兵而西夏臣服以至
於今又將十有餘年而曩之所謂西邊之良將亦已略
<pb:KR4d0082_WYG_091-9b>
盡矣而天下之人未知誰可任為將此甚可慮也夫天
下之事莫難於用兵而今世之所畏莫甚於為將責之
以難事强之以其所畏而不作其氣是以將帥之士若
此不可得也葢嘗聞之善用兵者雖匹夫之賤莫不養
其氣然後求其用方其未戰也使之投石超距以致其
勇故其後遇敵而不懼見難而致死何者氣盛故也今
天下有大弊二以天下之治安而薄天下之武臣以天
下之冗官而廢天下之武舉彼其見天下之方然則摧
<pb:KR4d0082_WYG_091-10a>
沮退縮而無自憙之意今之武臣其子孫之家徃徃轉
而從進士矣故臣欲復武舉重武臣而天子時亦親試
之以騎射以觀其能否而為之賞罰如唐貞觀之故事
雖未足以盡天下之竒才要以使之知上意之所悦有
以自重而爭盡其力則夫將帥之士可以漸見矣
　　　第四道
臣聞天下之患無常處也惟見天下之患而去之就其
所安而從之則可乆而無憂有淺丈夫見其生於東也
<pb:KR4d0082_WYG_091-10b>
而盡力於東以忘其西見其起於外也而鋭意於外以
忘其中是以禍生於無常而變起於不測莫能究也昔
者西漢之禍當文景之世天下莫不以為必起於諸侯
之太强也然至武帝之時七國之餘日以漸衰天下坦
然四顧以為無虞而陵夷至於元成之間朝廷之强臣
實制其命而漢以不祀世祖顯宗既平天下以為世之
所患莫不在乎朝廷之强臣矣而東漢之亡其禍乃起
於宦官由此觀之則天下之患安在其防之哉人之將
<pb:KR4d0082_WYG_091-11a>
死也或病於太勞或病於飲酒天下之人見其死於此
而曰必無勞力與飲酒則是不亦拘而害事哉彼其死
也必有以啟之是以勞力而能為灾飲酒而能為病而
天下之人豈必皆死於此昔唐季五代之亂其亂果何
在也海内之兵各隸其將大者數十萬人而小者不下
數萬撫循鞠養美衣豐食同其甘苦而順其好惡甚者
養以為子而授之以其姓故當其時軍旅之士各知其
將而不識天子之惠君有所令不從而聽其將而將之
<pb:KR4d0082_WYG_091-11b>
所為雖有大姦不義而無所違拒故其亂也姦臣擅命
擁兵而不可制而方其不為亂也所攻而必降所守而
必固良將勁兵遍於天下其所摧敗破㓕足以上快天
子鬱鬱之心而外抗敵國竊發之難何者兵安其將而
樂為用命也然今世之人遂以其亂為戒而不收其功
舉天下之兵數百萬人而不立素將將兵者無腹心親
愛之兵而士卒亦無所附著而欲為之效命者故命將
之日士卒不知其何人皆莫敢仰視其靣夫莫敢仰視
<pb:KR4d0082_WYG_091-12a>
是禍之本也此其為禍非有脅從駢起之殃緩則畏而
怨之而有急則無不忍之意此二者用兵之深忌而當
今之人葢亦已知之矣然而不敢改者畏唐季五代之
禍也而臣竊以為不然天下之事有此利也則必有此
害天下之無全利是聖人之所不能如之何也而聖人
所能要在不究其利利未究而變其方使其害未至而
事已遷故能享天下利而不受其害昔唐季五代之法
豈不大利於世惟其利已盡而不知變是以其害隨之
<pb:KR4d0082_WYG_091-12b>
而生故我太祖太宗以為不可以長乆而改易其政以
便一時之安為將者去其兵權而為兵者使不知將凡
此皆所以杜天下之私恩而破其私計其意以為足以
變五代豪將之風而非以為後世之可長用也故臣以
為當今之勢不變其法無以求成功且夫邀天下之大
利則必有所犯天下之危欲享大利而顧其全安則事
不可成而方今之弊在乎不欲有所搖撼而徒得天下
之利不欲有所勞苦而遂致天下之安今夫欲人之成功
<pb:KR4d0082_WYG_091-13a>
必先捐兵以與人欲先捐兵以與人則先事於擇將擇
將而得將苟誠知其忠雖舉天下以與之而無憂而況
數萬之兵哉昔唐之亂其為變者非其所命之將也皆
其盗賊之人所不得已而以為將者故夫將帥豈必盡
疑其為姦要以無畏其擇之之勞而遂以破天下之大
利葢天下之患夫豈必在此也
　　　第五道
臣聞天下之勇士可使用兵而不可使主兵天下之智
<pb:KR4d0082_WYG_091-13b>
士可使主兵而不可使養兵養兵者君子之事也故用
兵之難而養兵尤難何者士氣之難服也舉兵而征行
三軍之士其心在號令而其氣在戰息兵而為營三軍
之士其心在壘壁而其氣在禦陳兵而遇敵三軍之士
其心在白刃而其氣在勝氣之所在者毒之所向也故
兵在外士氣在敵而不在其上是故撫之而易悦予之
而易足誅之而易定重之而易使其上之人禦之以勇
而驅之以智則百萬之衆可以無足憂者及夫天下既
<pb:KR4d0082_WYG_091-14a>
安三軍之士各反其家美衣甘食優游無為投石超距
不足以洩其怒而各求其上之所短當此之時軍中之
士環視四顧而始不可忍矣是故乆於不用則其意不
欲復戰乆於不使則其意不欲復役夫惟不欲而强使
之與之出戰則不樂而與之從役則為亂此必然之勢
也夫古者出兵於農其欲動之尤難然當周之季諸侯
之强天下之民日起而操兵齊晉秦楚以其兵車役天
下萬里而後反而天下之民不敢言病至於後世平居
<pb:KR4d0082_WYG_091-14b>
無事竭天下以養士卒一旦有急當得其力乃反傲睨
邀賞不肯即去夫其平時衣食其上有難而起起而鬬
死有事而役役而盡力此其勢宜若愈於三代之兵夫
矣而當今之病方病其不然此豈非其養之之過歟臣
觀天下之兵其數莫如京師之多而士卒趦趄難制亦
莫如京師之甚何者天子在位以仁禦兵士不知戰而
狃於賞令之稍急則瞋目攘臂而言不遜此甚可惡也
且京師宗廟禁闈之所在而使不義之徒周環布列
<pb:KR4d0082_WYG_091-15a>
於其左右而尚何以為安臣聞養兵而兵驕戾其責在
將方今京邑之將所任者誰乎匹夫小人以次當遷而
為之什百之長此其為名尚未離乎卒伍也而其上之
所綂獨有三太尉推而上之則至於樞密使此數四大
臣者非在什伍部曲之間以日夕訓練之者也且夫卒
未親附而罰之則不服不服則難用也今使大臣獨制
其上恩意不交其徳澤不洽上下不相信特以勢相從
而無以義附者則是未可以法治也使朝廷大臣而曲
<pb:KR4d0082_WYG_091-15b>
躬傴僂親問疾苦如異時出兵行陣之間此則其勢有
所不給矣古者南北軍有監軍御史有䕶兵諸校各有
軍正正丞是以任安胡建之徒忠信守節之士得以出
入軍中獲其歡心而後訓之以禮繩之以法有所誅滅
而士卒皆服如此而後兵可用也今奈何獨使狠戾之
人自相臨御而天子獨以貪暴無知之匹夫為左右之
衛哉臣愚以為宜略如漢制設為諸校使常處軍中既
以撫之且漸誅戮其豪横而訓之知理傳曰晉悼公知
<pb:KR4d0082_WYG_091-16a>
欒糾之能御以和於政也以為戎御使訓諸御知義知
荀賔之有力而不暴也以為戎右使訓勇力之士時使
故軍中之吏非其近之則不能得其歡心不得其心則
雖有法而不能用有法不能用則士不可以勞苦而兵
不可以應卒有兵不能以應卒而有將不能以使衆此
最天下之大患也
　
　
<pb:KR4d0082_WYG_091-16b>
　
　
　
　
　
　
　
　欒城應詔集巻七

<pb:KR4d0082_WYG_092-1a>
欽定四庫全書
　欒城應詔集巻八
　　　　　　　　　　　　　宋　蘇轍　撰
　進䇿五道
　　臣事下
　　　第一道
臣聞聖人之治天下常使人有孜孜不已之意下自一
介之民與凡百執事之人咸願竭其䈥力以自附於上
<pb:KR4d0082_WYG_092-1b>
而上至公卿大夫雖其甚尊志得意滿無所求望而亦
莫不勞苦其思慮日夜求進而不息至有一沐而三握
一飯而三吐食不暇飽卧不暇煖汲汲於事常若有所
未足者是以天下之事小大畢舉無所廢敗而上之人
可以不勞力而萬事皆理昔者世之隆替臣常已畧觀
之矣堯舜之時洚水横流民不粒食事變繁多灾害並
興而堯舜之身至於垂拱而無為何者天下之人各為
之用力而不辭也至於末世海内乂安四方無虞人生
<pb:KR4d0082_WYG_092-2a>
於其間其勢皆有荒怠之心各安其所而不願有所興
作故天下漸以衰憊而不振詩曰周雖舊邦其命維新
夫國之所以至於亡者惟其舊而無以新之歟天下舊
而不復新則其事業有所斷而不復續當此之時而不
知與之相期於長久不已之道而時作其怠惰之氣則
天下之事幾乎息矣嗟夫道路之人使之趨十里而與
之百錢則十里而止使之趨百里而與之千錢則百里
而止何者所與期者止於十里與百里而其利亦止於
<pb:KR4d0082_WYG_092-2b>
此而已今世之士何以異此出於布衣者其志不過一
命之祿既命則忘其布衣之學仕於州縣者其志不過
於改官之寵官既改則喪其州縣之節自是以上因循
遞遷十有餘年之間則其勢自至於郡守此不待有所
脩飾而至者其志極矣幸而其間有欲持自奮厲之心
然後其意稍廣而不肯自棄於貪汙之黨外自漕刑内
自臺諫舘閣而至於兩制亦又極矣又幸而有求為宰
相者則其志又益廣至於宰相而極矣葢天子之所以
<pb:KR4d0082_WYG_092-3a>
使天下慕悦而樂為吾用者下自一命之臣而上至於
宰相其節級相次者有四而已彼其一命者或無望於
改官郡守者或無望於兩制兩制者或無望於宰相而
為宰相者無所復望則各安於其所而誰肯為天子盡
力者且夫世之士大夫如此其衆也仁人君子如此其
不少也而臣何敢妄有以詆之哉葢臣聞之方今之人
其已改官者有亷隅節幹之效常不若其在州縣之時
而為兩制者其慷慨勁挺之操常不若其為漕刑臺諫
<pb:KR4d0082_WYG_092-3b>
之日雖其奇才偉人卓然特異不為利變者固不在此
而世之為此者亦已衆矣夫以爵祿而勸天下爵祿已
極則人之怠心生以術使天下則天下之人終身奔走
而不知止昔者漢之官吏自縣令而為刺史自刺史而
為郡守自郡守而為九卿自九卿而為三公自下而上
至於人臣之極者亦有四而已然當此之時吏久於官
而不知厭方今朝廷郡縣之職列級分等不可勝數從
其下而為之三嵗而一遷至於終身可以無倦矣而人
<pb:KR4d0082_WYG_092-4a>
亦各自知其分之所止而清高顯榮者雖至老死而不
可輒入是以在位者懈而不可自奮何者彼能通其君
臣之歡坦然其無高下峻絶不可扳援之勢而吾則不
然今天下之小臣因其朝見而勞其勤苦丁寧訪問以
開導其心志且時擇其尤勤勞者有以賜予之使知朝
廷之不甚遠而容有冀於其間上之大吏時召而賜之
閑燕與之講論政事而勉之於功名相邀於後世不朽
之際與夫子孫皆享其福之利時亦有以督責其荒怠
<pb:KR4d0082_WYG_092-4b>
弛廢之愆使之有所愧恥於天子之恩意而不倦於事
此豈非臣所謂奔走天下之數歟
　　　第二道
臣聞聖人之於人不恃其必然而恃吾有以使之不恃
其皆賢而恃吾有以驅之夫使天下之人皆有忠信正
直之心則為天下安竢乎聖人唯其不然是以使之有
方驅之有術不可一日而去也今夫天下之官莫不以
為可任而後任之矣上自兩府之大臣而下至於九品
<pb:KR4d0082_WYG_092-5a>
之賤吏近自朝廷之中而遠至於千里之外上下相伺
而左右相覺不為不密也然又内為之御史而外為之
漕刑使督察天下之姦人而糾其不法如此則天下何
恃其皆賢而期之以必然哉然尚有所未盡者葢天下
之事任人不若任勢而變吏不如變法法行而勢立則
天下之吏雖其非賢而皆欲勉强以求成功故天子可
以不勞而得忠良之人今世之弊任弊法而用不便之
勢勞苦於求賢而不知為法之弊是以天下幸而得賢
<pb:KR4d0082_WYG_092-5b>
則可以僥倖於治安不幸而無賢焉則遂靡靡而不振
且御史漕刑天子之所恃以知百官之能否者也今不
為之立法而望其皆賢故臣所謂有所未盡者謂此事
也夫此二官雖其内外之不同而其於擊摶羣下權勢
輕重本無以相遠也而自近嵗已來為御史者莫不洗
濯磨淬以自見其圭角慷慨論列不顧天下之怨是以
朝廷之中上無容姦而下無宿詐正直之士莫不相慶
以為庶幾可以大治然臣愚以為方今内肅而外不振
<pb:KR4d0082_WYG_092-6a>
千里之外貪吏晝日取人之金而莫之或禁遠人咨嗟
無所告訴莫不飲泣太息仰而呼天者深惟國家所以
設漕刑之意正以天下有此等不平之故耳今海内幸
無變而遠方之民戚然皆苦貪吏之禍則所謂漕刑者
尚何以為然人之性不甚相遠豈其為御史則皆有嫉
惡之心而至於漕刑則皆得鹵莽苟容之人葢上之所
以使之者未至也臣觀御史之職雖其屬吏之中苟有
能出身盡命排擊天下之姦邪則數年之間可以至於
<pb:KR4d0082_WYG_092-6b>
兩制而無難而其不能者退斥罷免不免為碌碌之吏
是以御史皆務為訐直之行而漕刑之官雖端坐默默
無所發擿其終亦不失為兩制而其抗直不撓者亦不
過如此而徒取天下之怨是以皆好為寛仁以收敦厚
之名豈國家知用之御史而不知用之漕刑哉臣欲使
兩府大臣詳察天下漕刑之官唯其有所舉按不畏强
禦者而後使得至於兩制而其不然者不免為常吏變
法而任勢與之更新使天下之官吏各從其勢之所便
<pb:KR4d0082_WYG_092-7a>
而為之而其上之人得賢而任之則固已大善如其不
幸而無賢則亦不至於紛亂而不可治雖庸人亦可使
之自力而為政如此則天下將内嚴而外明姦吏求以
自伏而不得其處天下庶乎可以為治矣
　　第三道
臣聞天下惟有權者可以使人有利者可以得衆權者
天下之所為去就也利者天下之所為奔走也能是非
可否之謂權能貧富貴賤之謂利天子者收天下之權
<pb:KR4d0082_WYG_092-7b>
而自執之歛天下之利而親用之者也故天下之人上
自公卿大夫之尊而下至於閭閻匹夫之賤府史胥徒
僮僕奴妾以次相屬而相役至於疲弊勞苦老死而不
去緩急可以使之相救危難可以使之相死蹈白刃赴
深谷可使用命而不敢辭何者彼利於人者固役於人
也千金之家持其贏餘以匄貸鄰里之貧民薄息緩取
而可以豪横於鄉黨刺客武士為之效死而莫之能制
此權利之所致也臣聞天子者執天下之權而擅四海
<pb:KR4d0082_WYG_092-8a>
九州之利爵祿慶賞金玉錢幣此其富非特千金之利
也予奪可否刑戮誅滅此其勢非特千金之權也古之
人君得天下之權利而專之是故所為而成所欲而就
謀臣猛將為之盡力有死而無二社稷之臣可使死宗
廟郡縣之臣可使死封疆文吏可使死其職武吏可使
死其兵天下之人其存心積慮皆以為當然是以冦至
而不懼難生而無變方其平居無事之際天子衣食而
養之以待天下之事故有事而死亦其勢然也當今天
<pb:KR4d0082_WYG_092-8b>
下之人食天子之祿被天子之爵衣青紫佩印綬從吏
卒縱横赫奕者常遍天下一旦有急皆莫肯死者甚可
怪也往年廣南之亂大吏據城擁兵賊至而莫敢擊逃
遁奔走伏於草莽之間以避兵革之禍至使蠻夷之人
得以横行於中原人民流離方數千里幾為丘墟而無
一死戰之吏國家毎嵗收天下之士士之發於饑寒取
官而去者動以數百為輩六年之間考足而無過則又
為之改爵而増其祿秩幸而又有超羣拔類之才則公
<pb:KR4d0082_WYG_092-9a>
卿大臣又得薦之於天子而特寵貴之翺翔朝廷之間
不出十年可以安坐談笑而為兩制此其為法尚何所
負於天下而士大夫終莫肯奮而為之用也夫明哲之
君以其法邀天下之人而其不能者天下之人反以其
法邀之故邀在我則奔走者人也邀在人則奔走者我
也今世之法夫豈不欲以邀人哉蒞官六七考求舉者
五六人凡皆備具而無所過失然後為之改爵而増其
祿秩夫此豈誠足以邀人哉為法而不足以邀人則人
<pb:KR4d0082_WYG_092-9b>
將反以吾法而相邀今之官吏考足而無過且有舉者
則天子寧有以却之邪是不得不從而予之矣如此則
是天子之爵祿非天子之惠而天下之勢也士大夫以
勢取爵祿是以舉皆不徳其上凡今天子之權反而入
於下而天子之利變而為輕取易得之物矣葢臣聞之
天下有二弊有法亂之弊有法蔽之弊法亂則使人紛
紜而無所執法蔽則使人牽制而不自得古之聖人法
亂則以立法救之而法蔽則受之以無法夫無法者非
<pb:KR4d0082_WYG_092-10a>
縱横放肆之謂也上之人投棄規矩而使天下無所執
以邀其君是之謂無法今夫官吏之法其亦無曰舉者
與考而已使一二大臣得詳其才與不才舉者具而考
足才也與之而不才也置之雖有考不足而舉者不具
其可與者則或亦與之也凡皆務與天下為所不可測
使吏無所執吾法以邀我收天子之權利而歸之於上
如此則議者將以為蕩然無法則大吏易以為姦臣聞
人惟不為姦也而後任以為大吏苟天下之廣而無一
<pb:KR4d0082_WYG_092-10b>
二大臣可信者則國非其國矣且自唐季以來世之設
法者始皆務以防其大臣葢唐之盛時其所以試天下
之士與調天下之選人者皆無一定之法而惟有司之
為聴夫是以下不得邀其上而上有以役其下臣故曰
惟有權者可以使人有利者可以得衆此不可不深察
也
　　　第四道
臣聞聖人之為天下不務逆人之心人心之所向因而
<pb:KR4d0082_WYG_092-11a>
順之人心之所去因而廢之故天下樂從其所為惟其
一人之所欲不可以施於天下不得已而後有所矯拂
而不用葢非以為天下之人皆不可以順適其意也昔
生民之初生而有饑寒牝牡之患飲食男女之際天下
之所同欲也而聖人不求絶其情又從而為之節教之
炮燔烹飪嫁娶生養之道使皆得其志是以天下安其
法而不怨後世有小丈夫不達其意之本末而以為禮
義之教皆聖人之所作為以制天下之非僻徒見天下
<pb:KR4d0082_WYG_092-11b>
邪放之民皆不便於禮義之法乃欲務矯天下之情置
其所好而施其所惡此何其不思之甚也且雖聖人不
能有所特設以驅天下葢因天下之所安而遂成其法
如此而已如使聖人而不與天下同心違衆矯世以自
立其説則天下幾何不叛而去也今之説者則不然以
為天下之私欲必有害於國之公事而國之公事亦必
有所拂於天下之私欲分而異之使天下公私之際譬
如吳越之不可以相通不䘏人情之所不安而獨求見
<pb:KR4d0082_WYG_092-12a>
其所為至公而無私者葢事之不通莫不由此之故今
夫人之情非其所樂而强使為之則皆有怏怏不快之
心是故所為而無成所在而不稱其職臣聞方今之制
吏之生於南者必置之北生於東者必投之西嶺南吳
越之人而必使冐苦寒踐霜雪以治燕趙之事秦隴蜀
漢之士而必使涉江湖衝霧露以守揚越之地雖其上
之人逼而行之無所不從而行者望其所之怨歎咨嗟
不能以自安吏卒送迎於道路遠者涉數千里財用殫
<pb:KR4d0082_WYG_092-12b>
竭困弊於外既至而好惡不相通風俗不相習耳目之
所見飲食之所便皆不得其當譬如僑居於他鄉其心
常屑屑而不舒數日求去而不肯慮長久之計民不喜
其吏而吏不善其俗二者相與齟齬而不合以不暇有
所施設而吏之生於其地者莫不自以為天下之所不
若而今之法為吏者不得還處其鄉里雖百里之外亦
輒不可而又以京師之所在而定天下遠近之次凡京
師之人所謂近者皆四方之所謂至遠而京師之所謂
<pb:KR4d0082_WYG_092-13a>
遠者或四方之所謂近也今欲以近優累勞之吏而不
知其有不樂者為此之故也且夫人生於鄉閭之中其
親戚墳墓不過百里之間至於千里之内則譬如道路
之人亦何所施其私而又風俗相安上下相信知其利
害而詳其好惡近者安處其近而遠者樂得其遠二者
各獲其所求而無汲汲之心耳目開明而心不亂可以
容有所立凡此數者葢亦無損於國矣而特守此區區
無益之公此豈王者之意哉且三代之時九州之中建
<pb:KR4d0082_WYG_092-13b>
國千有八百大者不過百里而小者數十里數十里之
間其民之為士者有之為大夫者有之凡所以治其國
人者亦其國人也安得異國之人而後用哉臣愚以為
如此之類可一切革去以順天下之欲今使天下之吏
皆同為姦則雖非其鄉里而亦不可有所復容苟以為
可任則雖其父母之國豈必多置節目以防其弊而況
處之數百千里之間哉
　　　第五道
<pb:KR4d0082_WYG_092-14a>
臣聞大人之道行之而可名名之而可言布之天下而
無疑施之後世而無愧堂堂乎立於四海雖一介之事
而無所不安此其所以為大人之道歟今夫天下之人
天子誰不役其力者而天下皆不敢以為非此誠得其
可役之名而役之是以天子安坐於上而士大夫為之
奔走於天下大者為之運籌畫策治百官以濟其大事
而小者為之按米鹽視鞭箠以奉其小職文吏為之簿
書㑹計詳其出内取予之數而使天下不敢欺武吏為
<pb:KR4d0082_WYG_092-14b>
之擐金被革習其戰陣攻鬬之事而使天下不敢犯勞
苦其䈥力而竭其思慮甚者捐首領暴骨於原野而不
知避何者食其祿也至於田野之民耕田而食或生而
不至市井然及其有税而可役趨走於縣吏之前恭謹
有禮不教而自習而其尤難者至使之斬捕盜賊挽弓
巡徼疲弊而不敢求免此豈非食地之故歟故夫天下
之人凡天子之所得而使令者皆可得而名也而臣竊
怪府史胥徒古者皆有祿以食其家而其不足者皆得
<pb:KR4d0082_WYG_092-15a>
計口而受田以補其不給夫是以能使之盡力於公事
而不䘏其私計葢周之所謂官田者府史胥徒之田也
而今世之法收市人而補以為吏無祿以養其身而無
田以畜其妻子又有鞭朴戮辱之患而天下之人皆喜
為之其所以責之者甚煩且難而其所以使之者無名
而可言而其甚者又使之入錢而後補雖得復役而其
所免不足以償其終身之勞此獨何也天子以無名使
之而天下之人亦肯以無名而為之此豈可不求其情
<pb:KR4d0082_WYG_092-15b>
哉且夫天子舉四海而寄之其臣郡縣之官又舉而寄
之其郡縣之小吏刑法之輕重財用之多少無所不在
是以掌倉庫者得以為盜而治獄訟者得以為姦為姦
之利上足以養父母而下足以畜妻子其所以無故而
安為之者為此之故也是以雖無爵祿之勸而可得而
使雖有刑戮恥辱之患而不肯捨而去而其上之人驅
其無祿之身而遇之以有祿之法恬不為怪此乃公使
之為姦以當其所得之祿而遂以為可得而使之也如
<pb:KR4d0082_WYG_092-16a>
此則尚何以視天下臣愚以為凡人之在官不可以無
故而用其力或使以其税而或使以其祿故夫府史胥
𨽻不可以無禄使也然臣觀方今天下方若財用之不
給而用度有所不足其勢必無以及此而古者周官之
法民之為訟者入束矢為獄者入鈞金視其不直者而
納其所入葢自秦漢以來其法始廢而不用故臣亦欲
使天下之至於獄者皆有所入於官以自見其直而其
不直者亦皆没其所入以為胥史之俸禄辨其等差而
<pb:KR4d0082_WYG_092-16b>
别其多少以時給之以足其衣食之用其所以取之於
民者不苛而其所以為利者甚博葢上之於民常患其
好訟而不直以身試法而無所畏忌刑之而又使之有
入於官此所以深懲其心而又其所得止以厚吏此有
以見乎非貪民之財也而為吏者可以無俟為姦而有
以自養名正而言順雖其為姦從而戮之則無愧乎吾
心嗚呼古之所謂正名者猶此類也夫
　欒城應詔集巻八

<pb:KR4d0082_WYG_093-1a>
欽定四庫全書
　欒城應詔集巻九
　　　　　　　　　　　　　宋　蘇轍　撰
　進策五道
　　民政上
　　　第一道
臣聞王道之至於民也其亦深矣賢人君子自潔於上
而民不免為小人朝廷之間揖讓如禮而民不免為盜
<pb:KR4d0082_WYG_093-1b>
賊禮行於上而淫僻邪放之心起於下而不能止此猶
未免為王道之未成也王道之本始於民之自喜而成
於民之相愛而王者之所以求之其民者其粗始於力
田而其精極於孝悌亷恥之際力田者民之最勞而孝
悌亷恥者匹夫匹婦之所不悦强所最勞而使之有自
喜之心勸所不悦而使之有相愛之意故夫王道之成
而及其至於民其亦深矣古者天下之灾水旱相仍而
上下不相保此其禍起於民之不自喜於力田天下之
<pb:KR4d0082_WYG_093-2a>
亂盜賊放恣兵革不息而民不樂業此其禍起於民之
不相愛而棄其孝悌亷恥之節夫自喜則雖有太勞而
其事不遷相愛則雖有强狠之心而顧其親戚之樂以
不忍自棄於不義此二者王道之大權也方今天下之
人狃於工商之利而不喜於農惟其最愚下之人自知
其無能然後安於田畝而不去山林饑餓之民皆有盜
跖趦趄之心而閨門之内父子交忿而不知反朝廷之
上雖有賢人而其教不逮於下是故士大夫之間莫不
<pb:KR4d0082_WYG_093-2b>
以為王道之遠而難成也然臣竊觀三代之遺文至於
詩而以為王道之成有所易而不難者夫人之不喜乎
此是未得為此之味也故聖人之為詩道其耕耨播種
之勞而述其嵗終倉廩豐實婦子喜樂之際以感動其
意故曰畟畟良耜俶載南畝播厥百穀實函斯活或來
瞻汝載筐及筥其饟伊黍其笠伊糾其鏄斯趙以薅荼
蓼當此時也民既勞矣故為之言其室家來饁而慰勞
之者以勉卒其業而其終章曰荼蓼杇止黍稷茂止穫
<pb:KR4d0082_WYG_093-3a>
之挃挃積之栗栗其崇如墉其比如櫛以開百室百室
盈止婦子寧止殺時犉牡有捄其角以似以續續古之
人當此之時嵗功既畢民之勞者得以與其婦子皆樂
於此休息閒暇飲酒食肉以自快於一嵗則夫勤者有
以自忘其勤盡力者有以輕用其力而狼戾無親之人
有所慕悦而自改其操此非獨於詩云爾道之使獲其
利而教之使知其樂亦如是云且民之性固安於所樂
而悦於所利此臣所以為王道之無難者也葢臣聞之
<pb:KR4d0082_WYG_093-3b>
誘民之勢逺莫如近而近莫如其所與競今行之於朝
廷之中而田野之民無遷善之心此豈非其遠而難至
者哉明擇郡縣之吏而謹法律之禁刑者布市而頑民
不悛夫鄉黨之民其視郡縣之吏自以為非其比肩之
人徒能畏其用法而袒背受笞於前不為之愧此其勢
可以及民之明罪而不可以及其隠慝此豈非其近而
無所與競者邪惟其里巷親戚之間㓜之所與同戲而
壯之所以共事此則其所與競者也臣愚以為古者郡
<pb:KR4d0082_WYG_093-4a>
縣有三老嗇夫今可使推擇民之孝悌無過力田不惰
為民之素所服者為之無使治事而使譏誚教誨其民
之怠惰而無良者而嵗時伏臘郡縣頗置禮焉以風天
下使慕悦其事使民皆有愧恥勉强不服之心今不從
民之所與競而教之而從其所素畏夫其所素畏者彼
不自以為伍而何敢求望其萬一故教天下自所與競
者始而王道可以漸至於下矣
　　　第二道
<pb:KR4d0082_WYG_093-4b>
臣聞三代之盛時天下之人自匹夫以上莫不務自脩
潔以求為君子父子相愛兄弟相悦孝悌忠信之美發
於士大夫之間而下至於田畝朝夕從事終身而不厭
至於戰國王道衰息秦人驅其民而納之於耕耘戰鬬
之中天下翕然而從之南畝之民而皆爭為干戈旗皷
之事以首爭首以力搏力進則有死於戰退則有死於
將其患無所不至夫周秦之間其相去不數十百年周
之小民皆有好善之心而秦人獨喜於戰攻雖其死亡
<pb:KR4d0082_WYG_093-5a>
而不肯以自存此二者臣竊知其故也夫天下之人不
能盡知禮義之美而亦不能奮不自顧以陷於死傷之
地其所以能至於此者其上之人實使之然也然而閭
巷之民刼而從之則可以與之僥倖於一時之功而不
可以望其乆逺而周秦之風俗皆累世而不變此不可
不察其術也葢周之制使天下之士孝悌忠信聞於鄉
黨而達於國人者皆得以登於有司而秦之法使其武
健壯勇能斬捕甲首者得以自復其役上者優之以爵
<pb:KR4d0082_WYG_093-5b>
祿而下者皆得役屬其鄰里天下之人知其利之所在
則皆爭為之而尚安知其他然周以之興而秦以之亡
天下遂皆尤秦之不能而不知秦之所以使天下者亦
無以異於周之所以使天下何者至便之勢所以奔走
天下萬世之所不易也而特論其所以使之者何如焉
耳今者天下之患實在於民昬而不知教然臣以為其
罪不在於民而上之所以使之者或未至也且天子所
求於天下者何也天下之人在家欲得其孝而在國欲
<pb:KR4d0082_WYG_093-6a>
得其忠弟兄欲其相與為愛而朋友欲其相與為信臨
財欲其思亷而患難欲其思義此誠天子之所欲於天
下者古之聖人所欲而遂求之來之以勢而使之自至
是以天下爭為其所求以求稱其意今有人使人為之
牧其牛羊將責之以其牛羊之肥則因其肥瘠而制其
利害使夫牧者趨其所利從之則可以不勞而坐得其
所欲今求之以牛羊之肥瘠而乃使之盡力於樵蘇之
事以其薪之多少而制其賞罰之輕重則夫牧人將為
<pb:KR4d0082_WYG_093-6b>
牧邪將為樵邪為樵則失牛羊之肥而為牧則無以得
賞故其人舉皆為樵而無事於牧吾之所欲者牧也而
反樵之為得此無足怪也今夫天下之人所以求利於
上者果安在哉士大夫為聲病剽畧之文而治苟且記
問之學曵裾束帶俯仰周旋而皆有意於天子之爵禄
夫天子之所求於天下者豈在是也然天子之所以求
之者唯此而人之所由以有得者亦惟此是以若此不
可却也嗟夫欲求天下忠信孝悌之人而求之於一日
<pb:KR4d0082_WYG_093-7a>
之試天下尚誰知忠信孝悌之可喜而一日之試之可
恥而不為者詩云無言不醻無徳不報臣以為欲得其
所求宜遂以其所欲而求之開之以利而作其怠則天
下必有應者今間嵗而一收天下之才奇人善士固宜
有起而入於其中然天下之人不能深明天子之意而
以為所為求之者止於其目之所見是以盡力於科舉
而不知自反於仁義臣欲復古者孝悌之科使州縣得
以與今之進士同舉而皆進使天下之人時獲孝悌忠
<pb:KR4d0082_WYG_093-7b>
信之利而明知天子之所欲如此則天下宜可漸化以
副上之所求然臣非謂孝悌之科必多得天下之賢才
而要以使天下知上意之所在而各趨於其利則庶乎
其不待教而忠信之俗可以漸復此亦周秦之所以使
人之術歟
　　　第三道
臣聞聖人將有以奪之必有以予之將有以正之必有
以柔之納之於正而無傷其心去其邪僻而無絶其不
<pb:KR4d0082_WYG_093-8a>
忍之意有所矯拂天下大變其俗而天下不知其為其
變也釋然而順油然而化無所齟齬而天下遂至於大
正矣葢天下之民邪淫不法紛亂而至於不可吿語者
非今世而然也夫古者三代之民耕田而後食其粟蠶
繅而後衣其帛欲享其利而勤其力欲獲其報而厚其
施欲求其父子之親則盡心於慈孝之道欲求兄弟之
和則致力於長悌之節欲求夫婦之相安朋友之相信
亦莫不務其所以致之之術故民各治其生無望於僥
<pb:KR4d0082_WYG_093-8b>
倖之福而力行於可信之事凡其所以養生求福之道
如此其精也至其不幸而死其親戚子弟又為之死喪
祭祀嵗時伏臘之制所以報其先祖之恩而安恤孝子
之意者甚具而有法籩豆簠簋飲食酒醴之薦大者於
廟而小者於寢薦新時祭春秋不闕故民終三年之憂
而又有終身不絶之恩愛慘然若其父祖之居於其前
而享其報也至於後世則不然民怠於自脩而其所以
養生求福之道皆歸於鬼神㝠寞之間不知先王喪紀
<pb:KR4d0082_WYG_093-9a>
祭祀之禮而其所以追養其先祖之意皆入於佛老虛
誕之説是以四夷之教交於中國縱横放肆其尊貴富
盛擬於王者而其徒黨遍於天下其宫室棟宇衣服飲
食常侈於天下之民而中國之人明哲禮義之士亦未
嘗以為怪幸而其間有疑怪不信之心則又安視而不
能去此其故何也彼能執天下養生報死之權而吾無
以當之是以若此不可制也葢天下之君子嘗欲去之
而亦既去矣去之不久而還復其故其根之入於民者
<pb:KR4d0082_WYG_093-9b>
甚深而其道之悦於民者甚佞世之君子未有以解其
所以入而易其所以悦是以終不能服天下之意天下
之民以為養生報死皆出於此吾未有以易之而遂絶
其教欲納之於正而傷其心欲去其邪僻而絶其不忍
之意故民之從之也甚難聞之曰川竭而谷虛丘夷而
淵實作乎此者必有以動乎彼也夫天下之民非有所
悦乎佛老之道而悦乎養生報死之術今能使之得其
所以悦之實而去其所悦之名則天下何病而不從葢
<pb:KR4d0082_WYG_093-10a>
先王之教民養生有方而報死有禮凡國之賞罰黜陟
各當其處貧富貴賤皆出於其人之所當然力田而多
收畏法而無罪行立而名聲發徳成而爵祿至天下之
人皆知其所以獲福之因故無惑於鬼神而其祭祀之
禮所以仁其祖宗而慰其子孫之意者非有鹵莽不詳
之意也故孝子慈孫有所歸心而無事於佛老臣愚以
為嚴賞罰勑官吏明好惡慎取予不赦有罪使佛老之
福不得苟且而惑其生因天下之爵秩建宗廟嚴祭祀
<pb:KR4d0082_WYG_093-10b>
立尸祝有以塞人子之意使佛老之報不得乘隙而制
其死葢漢唐之際嘗有行此者矣而佛老之説未去嘗
有去者矣而賞罰不詳祭祀不謹是以其道牢固而不
可去既去而復反其舊今者國家幸而欲減損其徒日
朘月削將至於亡然臣愚恐天下尚猶有不忍之心天
下有不忍之心則其勢不可以久去故臣欲奪之而有
以予之正之而有以柔之使天下無憾於見奪而日安
其新此聖人所以變天下之術歟
<pb:KR4d0082_WYG_093-11a>
　　　第四道
臣聞管子治齊始變周法使兵民異處制國為二十一
鄉工商之鄉六而士鄉十五制鄙以為五屬立五大夫
使各治一屬之政國中之士為兵鄙野之民為農農不
知戰而士不知稼各治其事而食其力兵以衞農農以
資兵發兵征行暴露戰鬭而農夫不知其勤深耕疾耨
霑體塗足而士卒不知其勞當是之時桓公南征伐楚
濟汝踰方城望汶山北伐山戎刜零支斬孤竹西攘白
<pb:KR4d0082_WYG_093-11b>
狄逾大行渡辟耳之溪九合諸侯築夷儀城楚丘徜徉
四方國無罷弊之民而天下諸侯往來應接之不暇及
秦孝公欲并海内商君為之唱謀使秦人莫不執兵以
事戰伐而不得反顧而為農陰誘六國之民使專力以
耕關中之田而無戰攻守禦之役二者更相為用而天
下卒以不抗何者我能累累出兵不息而彼不能應我
能外戰而内不乏食而彼必不戰而後食可足此二者
管仲商鞅之深謀也自管仲死其遺謀舊策後世無復
<pb:KR4d0082_WYG_093-12a>
能用而獨其分兵與民之法遂至于今不廢何者其事
誠有以便天下也今夫使農夫竭力以闢天下之地醵
其所得以衣食天下之武士而免其死亡戰鬭之患此
人之情誰不可者然當今天下之事與管仲商鞅之時
則已大異矣古者覇王在上倉廩豐實百姓富足地利
已盡而民未乏困當此之時謂之人有餘今天下之田
疾耕不能徧而蓬蒿藜莠實盡其利人不得以為食禽
獸之所蕃息當此之時謂之地有餘古之聖人人有餘
<pb:KR4d0082_WYG_093-12b>
則務在於使人是以天下之人雖其甚蕃而舉無廢功
地有餘則務在於闢地是以天下之地雖其甚寛而舉
無遺力今也海内之田病於有餘而上之人務在於使
人不已過哉臣觀京師之兵不下數十百萬㳂邊大郡
不下數萬人天下郡縣千人為輩而江淮漕運之卒不
可勝計此亦已侈於使人矣且夫人不足而使人之制
不為少減是謂狠天而違人昔齊桓之世人力可謂有
餘矣而十五鄉之士不過三萬車不過八百乘何者懼
<pb:KR4d0082_WYG_093-13a>
不能久也方今天下之地所當厚兵之處不過京師與
西邊北邊之郡耳昔太祖太宗既平天下四方遠國或
數千里以為遠人險詖未可以盡知其情也故使關中
之士往而屯焉以鎮服其亂心及天下既安四海一家
而因循久遠遂莫之變夫天下之兵莫如各居其鄉安
其水土而習其險易而特病其不知戰故今世之患在
不教鄉兵而專任屯戍之士為賊之備且天下治平非
縁邊之郡則山林匹夫之盜及其未集而誅之可以無
<pb:KR4d0082_WYG_093-13b>
事於大兵苟其有大盜則其為變故亦非戍兵數百千
人之所能制若其要塞之地不可無備之處乃當厚其
土兵以代之耳聞之古者良將之用兵不求其多而求
其樂戰今之為兵之人夫豈皆樂乎為兵哉或者饑饉
困躓不能以自存而或者年少無賴既入而不能以自
脱葢其間常有思歸者矣故臣欲罷其思歸之士以減
屯戍之兵雖使去者大半臣以為處者猶可以足於事
也葢古者有餘則使之以寛而不足則使之以約苟必
<pb:KR4d0082_WYG_093-14a>
待其有餘而後能辦天下之事則無為貴智矣
　　　第五道
臣聞近代以來天下之變備矣世之君子隨其破敗而
為之立法補苴缺漏疏剔棼穢其為法亦已盡矣而後
世之弊常不為之少息其法既立而旋亡其民暫享其
利而不能久因循維持至於今世承百王之弊而獨受
其責其病最為繁多而古人已行之遺策又莫不盡廢
而不舉是以為國百有餘年而不至於治平者由此之
<pb:KR4d0082_WYG_093-14b>
故也葢天下之多虞其始自井田之亡田制一敗而民
事大壞紛紛而不可止其始也兼并之民衆而貧民失
職貧者無立錐之地而富者連阡陌以勢相役收太平
之税耕者窮餓而不耕者得食以為不便故從而為之
法曰限民名田貴者無過若干而貧者足以自養此董
生之法也天下之人兼并而有餘則思以為驕奢驕奢
之風行於天下則富者至於破其資畜而貧者恥於不
若以爭為盜而不知厭民皆有為盜之心則為之上者
<pb:KR4d0082_WYG_093-15a>
甚危而難安故為之法曰立制而明等使多者不得過
而少者無所慕也以平風俗此賈生之法也民之為性
豐年食之而無餘饑年則轉死溝壑而莫之救富商大
賈乘其不足而貴賣之以重其災因其有餘而賤取之
以待其弊予奪之柄歸於豪民而上不知收粒米狼戾
而不為歛藜藿不繼而不為法故為之法曰賤而官為
糴之以無傷農貴而官為發之以無傷末小饑則發小
熟之歛中饑則發中熟之歛大饑則發大熟之歛此李
<pb:KR4d0082_WYG_093-15b>
悝之法也古者三代之兵出而為兵入而為農出兵臨
敵則國有資糧之憂而兵罷役休則無復養兵之費及
至後世海内多故而征伐不息以為害農故特為設兵
以辦天下之武事其始若不傷農者而要其終衣食之
奉農亦必受其困故為之法曰不戰則耕以自養而耕
之閑暇則習為擊刺以待冦至此趙充國之法也葢古
之遺制其不可施於今者甚多而臣不敢復以為説而
此四者皆天下之所共知而不行者也夫知之而不行
<pb:KR4d0082_WYG_093-16a>
此其故何歟臣聞事固有可以無術而行者有時異事
變無術而不可行者均民以名田齊衆以立制是無術
而可以直行者也平糴以救灾屯田以寛農是無術而
不可行者也古者賢君在上用度足而財不竭捐其有
餘以備民之所不足而不害於嵗計今者嵗入不足以
為出國之經費猶有所不給而何暇及於未然之備古
者將嚴而兵易使其兵安於劬勞故雖使為農而不敢
亂今者天下之兵使之執勞者皆不知戰而可與戰者
<pb:KR4d0082_WYG_093-16b>
皆驕而不可使衣食豐溢而䈥力罷憊且其平居自處
甚倨而安肯為農夫之事故屯田平糴之利舉世以為
不可復者由此之故也曷亦思其術矣臣嘗聞之賈人
之治產也將欲有為而無以為資者不以其所以謀朝
夕之利者為之也葢取諸其不急之處而蓄之徐徐而
為之故其業不傷而事成夫天子之道食租衣税其餘
之取於民者亦非其正矣茶鹽酒鐵之類此近世之所
設耳夫古之時未嘗有此四物者之用也而其為國亦
<pb:KR4d0082_WYG_093-17a>
無所乏絶臣愚以為可於其中擇取一焉而置之用度
之外嵗以為平糴之資且其既巳置之用度之餘則不
復有所顧惜而發之也輕發之也輕而後民獲其利其
與今之所謂常平者亦已大異矣抑嘗聞之嘗已牧馬
者不可使之畜豚彘馬彘之相去未能幾也而猶且不
可使今世之兵以兵募之而欲强之以為農此其不從
固無足怪者今欲以兵屯田葢亦吿之以將屯田而募
焉人固有無田以為農而願耕者從其願而使之則雖
<pb:KR4d0082_WYG_093-17b>
勞而無怨苟屯田之兵既多而可用則夫不耕而食者
可因其死亡而勿復補以待其自衰矣嗟夫古之人其
制天下之患其亦已畧盡矣而其守法者常至於怠惰
而不舉是以世之弊常若近起於今者而不求古之遺
法而依之以為治可不大悲矣哉
　
　
　欒城應詔集巻九

<pb:KR4d0082_WYG_094-1a>
欽定四庫全書
　欒城應詔集巻十
　　　　　　　　　　　　　宋　蘓轍　撰
　進䇿五道
　　民政下
　　　第一道
臣聞三代之時無兵役之憂降及近世有養兵之困而
無興役之患至於今而養兵興役之事皆不得其當而
<pb:KR4d0082_WYG_094-1b>
可為之深憂葢古者兵出於農而役出於民有農則不
憂無兵而有民則不憂無役五口之家常有一人之兵
而二十之男子歳有三日之役故其兵强而費不増役
起而人素具雖有大兵大役而不憂事之不集至於兵
罷役休而無日夜不息之費其後周衰井田破壊陵夷
至於末世天下無復天子之田皆民之所自有天下之
民不食天子之田是故獨責其税而不任之以死傷戰
鬬之患天子有養兵之憂而天下無攻守劬勞之民以
<pb:KR4d0082_WYG_094-2a>
為大憂故調其財以為養兵之用而天下之役凡其所
以轉輸漕運營建興築之事又皆出於民當此之時民
之所以供上之令者三曰租曰調曰庸租者地之所當
出調者兵之所當費庸者歳之所當役也故使之納粟
於官以為田之租人入布帛以為兵之調歳役其力不
役則出其力之所直以為役之庸此三者農夫皆兼為
之而遊惰末作之民亦不免於庸調運重漕逺天子不
知其費而一出於民歳役二旬而不役者當帛六十尺
<pb:KR4d0082_WYG_094-2b>
民亦不至於大苦故隋唐之間有養兵之困而無興役
之患此其為法雖不若三代之兵不待天子之養然天
下之役猶有可賴者皆民為也及其後世又不能守乃
始變法而為兩税以至於今天下非有田者不可得而
使而有田者之役亦不過奔走之用而不與天子之大
事天下有大興築有大漕運則常患無以為使故募冗
兵以供力役之急不知擊刺戰陣之法而坐食天子之
奉由是國有武備之兵而又有力役之兵其所以奉養
<pb:KR4d0082_WYG_094-3a>
之具皆出於農也而四海之游民無尺寸之庸調為農
者常使隂出古者遊民之所入而天子亦常兼任養兵
興役之大患故夫兵役之弊當今之世可謂極矣臣愚
以為天子平日無事而養兵不息此其事出於不得巳
惟其干戈旗鼓之攻而後可使任其責至於力役之際
挽車船築宫室造城郭此非有死亡䧟敗之危天下之
民誠所當任而不辭不至以累兵革之人以重費天子
之廩食然當今之所謂可役者不過曰農也而農巳甚
<pb:KR4d0082_WYG_094-3b>
困盖嘗使盡出天下之費矣而工商技巧之民與夫遊
閑無職之徒常遍天下優游終日而無所役屬盖周官
之法民之無職事者出夫家之征今可使盡為近世之
法皆出庸調之賦庸以養力役之兵而調以助農夫養
武備之士而力役之兵可因其老疾死亡遂勿復補而
使遊民之丁代任其役如期而止以除其庸之所當入
而其不役者則亦収其庸不使一日而闕盖聖人之於
天下不唯重乎苟廉而無求唯其能緩天下之所不給
<pb:KR4d0082_WYG_094-4a>
而節其太幸則雖有取而不害於為義今者雖能使遊
民無勞苦嗟嘆之聲而常使農夫獨任其困天下之人
皆知為農之不便則將率而事於末末衆而農衰則天
子之所獨任者愈少而不足於用故臣欲収遊民之庸
調使天下無僥倖苟免之人而且以舒農夫之困苟天
下之遊民自知不免於庸調之勞其勢不耕則無以供
億其上此又可驅而歸之於南畝要知千歳之後必將
使農夫衆多而工商之類漸以衰息如此而後使天下
<pb:KR4d0082_WYG_094-4b>
舉皆從租庸調之制而去夫所謂兩税者而兵役之憂
可以稍緩矣
　　　第二道
臣聞古者天下皆天子之人田畝之利衣食之用凡所
以養生之具皆賴於天子權出於一而利不分於强族
民有奉上之憂而無役屬附麗之困是以民徳其上而
舉天下皆可使奉天子之役使至於末世天子之地轉
而歸於豪民而天下之遊民饑寒朝夕之柄天子不卹
<pb:KR4d0082_WYG_094-5a>
而以遺天下之富賈夫天子者豈與小民争此尺寸之
利也哉而其勢則有所不可何者民之有田者非皆躬
耕之也而無田者為之耕無田者非有以屬於天子也
而有田者拘之天子無田以予之而欲役其力也實難
而有田者授之以田視之以奴僕而可使無憾故夫今
之農者舉非天子之農而富人之農也至於天下之遊
民販夫販婦工商技巧之族此雖無事乎田然日食其
力而無以為朝夕之用則此亦將待人而生者也而天
<pb:KR4d0082_WYG_094-5b>
子不䘏其闕乃使富民持其贏餘貸其所急以為之父
母故雖遊民天子亦不可得而使而富者獨擅其利日
役其力而不償其力之所直由是觀之則夫天下之民
舉皆非天子之人而天子徒以位使之非皆得其歡心
也夫天下之人獨其有田者乃使有以附屬於天子此
其為衆豈足以當其下之仰給之民哉此亦足以見天
子之所屬者巳甚寡矣臣愚以為當今之勢宜收天下
之田而歸之於上以業無田之農夫䘏小民之所急而
<pb:KR4d0082_WYG_094-6a>
奪豪民假貸之利以收遊手之用故因其所便而為之
計以為莫如收公田而貸民急夫陳蔡荆楚之地地廣
而人少土皆公田而患無以耕之而吳越巴蜀之間拳
肩側足以争尋常尺寸之地安土重遷戀戀而不能去
此非官為之畫策因其凶荒饑饉之歳乘其有願徙之
心而遂徙之於不耕之公田則終不能以自去今欲待
其巳去而収其田畝藉其室廬田為公田室為公室以
授無田之民使天下雖富庶之邦亦常有天子之田而
<pb:KR4d0082_WYG_094-6b>
又因其籍没積而勿復鬻募天下之丁男使分耕其中
而無使富民端坐而欲収公田之遺利使天下之農夫
稍可以免僕𨽻之辱而得上麗於天子而其新徙之民
耕牛室屋飲食器皿之類有所不備又皆得以貸於國
可以無失其所夫所謂貸者雖其為名近於商賈市井
之事然其為意不可以不察也天下之民無田以為農
而又無財以為工商禁而勿貸則其勢不免轉死於溝
壑而使富民為貸則有相君臣之心用不仁之法而收
<pb:KR4d0082_WYG_094-7a>
太半之息其不然者亦不免於脱衣避屋以為質民受
其困而上不享其利徒使富民執予奪之權以豪役鄉
里故其勢莫如官貸以賙民之急周官之法使民之貸
者與其有司辨其貴賤而以國服為息今可使郡縣盡
貸而任之以其土著之民以防其逋逃竄伏之姦而一
夫之貸無過若干春貸以歛繒帛夏貸以收秋實薄收
其息而優之使之償之無難而又時免其息之所當入
以收其心使民得脱於奴𨽻之中而獲自屬於天子如
<pb:KR4d0082_WYG_094-7b>
此則天下之遊民可得而使富民之貸可以不禁而自
息然臣以為收公田者其利逺非可以歳月之間而待
其成也要之數十百年則天下之農夫可使大半皆天
子之農若夫所謂貸民急者則可以朝行而夕獲其利
此最當今之所急務也
　　　第三道
臣聞古者建都立邑相其丘陵原隰而利其水泉之道
通其所無而導其所有使民日取而不盡安居於中而
<pb:KR4d0082_WYG_094-8a>
無慕於外利各安其土樂其業無來去遷徙之心膏腴
之鄉民不加多而貧塉之處民不加少天下之户平均
若一皆足以供其郡國之役使而無所乏困盖今天下
所謂通都大邑十里之城萬户之郭其隂陽向背與其
山林原隰之勢陂池泉水之利皆秦漢以來所為創置
摩畫使足以衣食其民而無乏絶者也臣嘗讀周詩公
劉之一篇其言自戎遷豳之際豋高望逺以求其可居
之地與其可用之物莫不詳悉而曲盡其詩曰篤公劉
<pb:KR4d0082_WYG_094-8b>
逝彼百泉瞻彼溥泉乃陟南岡乃覯于京篤公劉既溥
既長既景乃岡相其隂陽觀其流泉篤公劉于豳斯館
涉渭為亂取厲取鍜夫古之君子居於其邦其欲知民
之所利與器用之所出盖如此其詳也及觀史記貨殖
列傳郡國之所有東方之桑麻魚鹽南方之竹木魚稻
與西方之五穀畜牧北方之棗栗裘馬則凡一方之所
有皆可以備養生送死之具導之有方而取之有法則
其民豐樂饒足老死而無憾及行天下覽其山林藪澤
<pb:KR4d0082_WYG_094-9a>
之所生與其民之所有徃徃與古不類夫自大江以北
漢水之側三代之時列國數十楚人都於荆州其在戰
國最為强大外抗羣蠻内禦秦晉常以其兵横於天下
計其所都安肯用塉鹵墝埆之地而當今自楚之北至
於唐鄧汝潁陳蔡許洛之間平田萬里農夫逃散不生
五穀荆棘布野而地至肥壤泉源陂澤之迹迤邐猶在
其民不知水耕之利而長吏又不以為意一遇水旱民
乏菜茹徃者因其死䘮流亡廢縣罷鎮者盖徃徃是矣
<pb:KR4d0082_WYG_094-9b>
臣聞善為政者不用甲兵不斥疆界興利除害教民稼
穡收斂倍稱而獲兼地之福今者舉千里之地廢之為
塲以養禽獸而不甚顧惜此與私割地以與人何異嘗
聞之於野人自五代以來天下䘮亂驅民為兵而唐鄧
蔡汝之間故陂舊堤遂以堙廢而不治至今百有餘年
其間猶未甚逺也盖修敗補缺亦旬月之故耳而獨患
為吏者莫以為事若夫許州非有洪河大江之衝而毎
歳盛夏衆水決溢無以救禦是以民常苦饑而不樂其
<pb:KR4d0082_WYG_094-10a>
俗夫許諸侯之故邦魏武之所都而唐節度之所治使
歳輙被水而五穀不熟則其當時軍族之費宗廟朝廷
之用將何以供此豈非近世之弊因循不治以至此哉
然此乃特臣之所見而天下之廣又安能備知嘗以為
方今之患生於太怯而成於牽俗太怯則見利而不敢
為牽俗則自顧而愛其身夫是以天下之事舉皆不成
而何獨在此臣欲破其牽俗之風壯其太怯之氣意凡
天下貧窶破散之郡縣使皆擇善事能幹之人而徃為
<pb:KR4d0082_WYG_094-10b>
之長因其去也而天子親諭以此使得稍乆於其任而
察其人民多田野闢者書以為課何者此非難辦之事
是以不待非常之才而後能濟唯其弛放怠惰是以至
此今誠少嚴其事使為吏者知上之屬意於此十歳之
後臣以為此必為富壤之區而方今天下重征之處亦
為漸減而取諸此矣
　　　第四道
臣聞天下有二病好戰則財竭而民貧畏戰則多辱而
<pb:KR4d0082_WYG_094-11a>
無威欲民之無貧則無疾夫無威欲君之無辱則無望
乎財之不竭此二患者天下未嘗兼有也古之人君各
從其所安而處其偏是以不獲全享其利而亦未嘗有
兼受其病者昔者匈奴之於漢可以見矣文景之世天
下治安民至老死不知征役之勞府庫盈溢其賦於民
者三十而取一可謂盛矣然而匈奴傲慢侵侮至甚不
遜輸金繒納錦繡天子之至辱也而文景不以為意以
求全其民至於武帝不忍數世之忿盡天下之鋭而攻
<pb:KR4d0082_WYG_094-11b>
之闢地千里斬馘百萬匈奴之民死者太半洗除先帝
之宿恥而夸大中國之氣得志滿意無以加矣而内自
疲弊中民之家大抵皆破無復十金之户此二者皆有
所説其成功是以有所忍而不顧而智者之論已謂非
中國之長筭矣今者中國之弊在於畏戰畏戰固多辱
矣而民又不免於貧無所就其利而徧被其害重賦厚
斂以為二邉之賂國辱而民困盖今世之病病巳極矣
賢人君子竭其智慮以求安其民而民常為敵國之所
<pb:KR4d0082_WYG_094-12a>
擾天子欲使其澤下布而海内常為敵國之所困此其
弊盖有原矣二邉之賂不絶是以天下之賦斂雖知其
甚重而不可輕天下之賦斂甚重而不可輕是以天下
之民雖知其甚困而不可得而安也故臣於民政之終
而特備論其要云盖方今天下之議莫不以為二邉之
賂決不可去也獨其勇者則曰寧戰而無賂戰不必敗
而賂必至於乏困臣竊以為此古之漢武帝唐太宗堅
忍而不顧者足以行之然亦有所犯天下之至危何者
<pb:KR4d0082_WYG_094-12b>
吾民之不戰乆矣用不戰之民而待必戰之敵竊恐世
俗之難之也夫古者覇王之臣因敗而成功轉禍而為
福若反覆手之間耳桓公見脅於曹沬欲背其盟管仲
因而信之以自結於諸侯桓公襲蔡本以誅少姬之罪
管仲因而伐楚責苞茅之不入而諸侯大服臣竊韙之
方今二邊之賂雖有所不得已而然者然其勢偶有似
夫戰國之際以謀相傾而隂相潰者是故臣欲因而成
之以濳破二邊之國古語有之曰將欲取之必固予之
<pb:KR4d0082_WYG_094-13a>
昔者晉之取虞越之取吳冐頓之取東胡石勒之取王
浚此四者皆其予之之力也夫隣國之患惟其相忌而
相伺以不敢相易是以其慮詳宻而難圖今夫中國之
不競亦巳乆矣彼其相視以為無能為者非一日也然
猶未肯釋然而無疑夫惟釋然而無疑而後其國可取
今吾猶有所齟齬於其間彼以吾為猶有不服之心是
以君臣相親而未敢懈盖古之英雄能忍一朝之恥而
全百世之利臣以為當今之計禮之當加恭待之當加
<pb:KR4d0082_WYG_094-13b>
厚使者之徃無求以言勝之而其使之來者亦無求以
言犯之凡皆務以無逆其心而隂墮其志使之深樂於
吾之賄賂而意不在我而吾亦自治於内蒐士揀馬擇
其精鋭而損其數以外見至弱之形而内收至强之實
作内政以寓軍令凡皆務以自損吾强大之勢而見吾
衰弱之狀使之安然無所顧忌而益以怠傲不過數年
彼日以無備而吾日以充實彼猶將以吾為不足與也
而有無厭之求彼怠而吾奮彼驕而吾怒及此而與之
<pb:KR4d0082_WYG_094-14a>
戰此所謂敗中之勝而弱中之强者也嗟夫方今之事
其勢亦有二而已矣能奮一朝之勞而盡力以攻之則
其後可以大安而其始也不免有歳月之勤能忍一朝
之辱而自損以驕之則其後可以驟勝而其始也不免
有歳月之恥此二䇿者皆足以謀人之國敗人之兵而
有勝矣而臣竊謂今世之所安者必其予之而驕之者
也嗟夫智能攻之以洗天下之大慙不能攻之則驕之
而圖其後未有不能攻之又不能驕之拱手以望其成
<pb:KR4d0082_WYG_094-14b>
功者方今毎歳委百萬之資以予人而不能使人無疑
其有不服之心罄竭四海而其終不能以成事特幸其
一時之安而欲得其間隙之際以治天下天下可得而
治哉
　　　第五道
臣聞御戎有二道屯兵以待其來出兵以乘其虗方今
二邉固常巳屯重兵矣而天下之議以為中國之兵無
由而出而臣以為不然何者斂天下之財以奉二邊彼
<pb:KR4d0082_WYG_094-15a>
求之無厭則吾之應之將有所不稱其意大抵不過數
十年之間用兵之釁不發於彼之不悦則發於吾之不
忍此亦其勢之不可逃者也方其無事之時中國既不
得不畜兵於邉而及其有間又必將出兵而乘其弊此
二者不可不素為之所也今毎歳發郡縣之兵以戍邉
此其未戰之謀也而臣未知其所以為戰之術臣聞古
者三代之制未有戍邉之役六國之際燕趙最被邉患
而當其時西備秦東備齊南備楚内備韓魏千里之國
<pb:KR4d0082_WYG_094-15b>
而其四境莫不皆有所備則其所以備胡者安得戍卒
而用之計亦不過沿邉之民自為卒伍以制其侵畧而
已戍邉之謀始於秦漢内無敵國之虞而郡縣之兵材
官蹶張皆出於民之為役其法月為更卒已復為正一
歳屯戍一歳以次相承而迭相更代邉鄙之民不可使
常為兵是以不得不驅中原之民而納之塞下以捍强
隣故其邉戍之兵歳初而來終歳而去寒暑不相安險
易不相習勇怯不相程志氣不相企上無顧於墳墓而
<pb:KR4d0082_WYG_094-16a>
下無愛於妻子平居憂愁無聊無樂土之心而緩急苟
免無死戰之意不可求得其用古之謀臣晁錯陸贄之
徒盖常以為言矣今世之兵皆天子之所廪食以終其
身在秦則廩於秦在趙則廪於趙不可一日而闕非如
漢之戍卒有休罷更代之期也然猶守此區區既往之
陳迹豈不惑哉且舉中原之士而屯之於邉雖無死傷
戰鬭之患而其心常自以為出征行役苦寒冐露為國
勞苦凡國家之所以美衣豐食以養我者止為此等事
<pb:KR4d0082_WYG_094-16b>
也故士卒百萬端坐而食實不知行陣之勞不見鋒刅
之危而皆巳自負以為有勞於國其勢不可有所復使
此其弊在於使之不得其道耳今夫隂伺二虜之怠而
出兵以逐利於塞外此誠今世之至計也而臣竊恐緩
急之際士卒皆已自負而不可用且夫人之情嘗巳用
其力則其心自滿而不復求報其上士無求報之心則
不可以與之犯大難而涉大勞惟其飽食而無所試優
遊無為以觀夫人之成功而不得自効者則其氣剛鋭
<pb:KR4d0082_WYG_094-17a>
而其心不倦古之善用兵者惟能及其心之未倦而用
其鋭氣是以其兵無敵於天下臣愚以為方今之計内
郡之兵當常在内而不以戍邉戍邉之兵當常戍邉而
不待内郡之戍卒募内郡之兵其樂徙邉者而稍厚之
不足則募民之樂為邉兵者以足之二使邉有一定不
遷之兵而頗損内郡之衆計其内外之數相通如舊而
止平居無事以此備邉而一旦欲有所攻奪掩襲則獨
發内郡之卒使二者各思致其勇力以報其上鋭而用
<pb:KR4d0082_WYG_094-17b>
之墮而置之屯兵歴年而士無所怨其勞出兵千里而
士無所憾其逺兵入則出者得以休息而無乘塞之苦
兵出則守者閑暇而無行役之困交相為用如循環之
無端而不可竭此真與今世之法竭天下以養兵守亦
使此戰亦使此未戰而士卒皆怠者其亦少異矣
　
　
　欒城應詔集巻十

<pb:KR4d0082_WYG_095-1a>
欽定四庫全書
　欒城應詔集巻十一
　　　　　　　　　　　　　宋　蘇轍　撰
　省試論一首
　　刑賞忠厚之至論
古之君子立於天下非有求勝於斯民也為刑以待天
下之罪戾而唯恐民之入於其中以不能自出也為賞
以待天下之賢才而唯恐天下之無賢而其賞之無以
<pb:KR4d0082_WYG_095-1b>
加之也盖以君子先天下而後有不得已焉夫不
得已者非吾君子之所志也民自為而召之也故
罪疑者從輕功疑者從重皆順天下之所欲從且
夫以君臨民其强弱之勢上下之分非待夫與之
争尋常之是非而後能勝之矣故寧委之于利
使之取其優而吾無求勝焉夫惟天下之罪惡
暴著而不可掩别白而不可解不得已而用其刑
朝廷之無功鄉黨之無義不得已而愛其賞如
<pb:KR4d0082_WYG_095-2a>
此然後知吾之用刑而非吾之好殺人也知吾之
不賞而非吾之不欲富貴人也使夫其罪可以推
而納之于刑其迹可以引而置之於無罪其功
與之而至于可賞排之而至於不可賞若是二者
而不以與民則天下將有以議我矣使天下而皆
知其可刑與不可賞也則吾猶可以自解使天下
而知其可以無刑可以有賞之説則將以我為忍
人而愛夫爵祿也聖人不然以為天下之人不
<pb:KR4d0082_WYG_095-2b>
幸而有罪可以刑可以無刑刑之而傷於仁幸
而有功可以賞可以無賞無賞而害於信與其不
屈吾法孰若使民全其肌膚保其首領而無憾于
其上與其名器之不僣孰若使民樂得為善之利
而無望望不足之意嗚呼知其有可以與之之道
而不與是亦志於殘民而已矣且彼君子之與之
也豈徒曰與之而已也與之而遂因以勸之焉耳
故捨有罪而從無罪者是以恥勸之也去輕賞而
<pb:KR4d0082_WYG_095-3a>
就重賞者是以義勸之也盖欲其思而得之也
故夫堯舜三代之盛捨此而忠厚之化亦無以見
於民矣
　秘閣試論五首
　　劉愷丁鴻孰賢論
天下之讓三有不若之讓有相援之讓有無故之讓讓
者天下之大功大善也然而至於無故之讓則聖人深
疾而排之以為此姦人之所以盜名於暗世者也昔者
<pb:KR4d0082_WYG_095-3b>
公族穆子之讓韓起范宣子之讓知伯宣子穆子中心
誠有以愧于彼二人也是不若之讓也舜之命禹也讓
於臯陶其命益也讓于朱虎熊羆夫臯陶之不能當禹
之任朱虎熊羆之不能辦益之事亦已明矣然猶讓焉
者此所謂相援之讓也夫使天下之人皆能讓其所不
及則賢材在位而賢不肖不争皆能讓以相援則君子
以類升而小人不能間此二者天下之大美也然而至
於無故之讓則天下之大不善也東漢之衰丁鴻鄧彪
<pb:KR4d0082_WYG_095-4a>
劉愷此三人者皆¶當襲父爵而以讓其弟非是先君之
命非有嫡庶之别而徒讓焉以自高於世俗世之君子
從而譏之然此三人者之中猶有優劣焉劉鄧讓而不
反以遂其非丁鴻讓而不終聴其友人鮑駿之言而卒
就國此鴻之所以優於劉鄧也且夫聞天下之有讓而
欲竊取其名以自高其身以邀望天下之大利者劉愷
之心也聞天下之譲而竊慕之而不知其不同以䧟於
不義者丁鴻之心也推其心而定其罪則愷在可戮而
<pb:KR4d0082_WYG_095-4b>
鴻為可恕此真偽之辦也賢愚可以見矣故范曄曰太
伯伯夷未始有其讓也故太伯稱至徳伯夷稱賢人未
世狥其名而昧其致則詭激之行興矣若夫鄧彪劉愷
讓其弟以取義使弟受非服而巳受其名不巳過乎夫
君子之立言非以苟顯其理將以啟天下之方悟者立
行非以苟顯其身將以教天下之方動者言行之所開
塞可無慎乎丁鴻之心主乎忠愛何其終悟而從義也
異乎數子之狥名者也嗟夫世之邪僻之人盗天下之
<pb:KR4d0082_WYG_095-5a>
大利自以為人莫吾察而不知君子之論有以見之故
為國者不可以不貴君子之論也
　　禮義信足以成德論
周衰凡所以教民之具既廢而戰攻侵伐之役交横於
天下民去其本而争事於末當時之君子思救其弊而
求之太迫導之無術故樊遲請學為稼又欲為圃而孔
子從而譏之曰小人哉樊須也上好禮則民莫敢不肅
上好義則民莫敢不服上好信則民莫敢不用情夫如
<pb:KR4d0082_WYG_095-5b>
是四方之民襁負其子而至矣焉用稼釋之曰禮義與
信足以成徳又安用稼哉嗟夫仁人之言其始常若迂
濶而不可行然要其終其取利多而卒以無弊者終莫
能易其説盖孔子之於衛常欲正名而子路笑之矣有
子之於魯常欲徹而魯君非之矣何則衛之亂若非正
名之所能安而魯之饑若非徹之所能救然而欲天下
無饑與亂則非此二者莫之能濟故夫欲取其利而取
之於逺則取利多而民不知欲圖其事而圖之於深則
<pb:KR4d0082_WYG_095-6a>
事有漸而後無弊今夫樊遲欲為農圃以富民而孔子
答之以禮義信也天下疑之而愚以為不然若觀於孟
子而求其所以辨許行之説則夫農圃之事乃有可以
禮義致而可以信取之道何者許子欲使君臣竝耕饔
飱而治此豈非樊子所願學者哉而孟子答之以堯舜
無所用心於耕稼堯以不得舜為憂舜以不得禹為憂
堯得舜舜得禹而禮義流行忠信洋溢則天下之民將
不勸之耕而自為耕不督之圃而自為圃而何致於身
<pb:KR4d0082_WYG_095-6b>
服農圃之勞而憂農圃之憂哉且夫欲勸天下之農而
至於親為之者亦足以見其無術矣古之聖人其御天
下也禮行而民恭則役使如意義行而民服則勞苦而
不怨信行而民用情則上下相知而教化易行三徳既
成則民可使蹈白刃而無¶怨而况農圃之功哉故夫欲
致其功而行之於逺則功可成欲力其事而為之於近
則百弊起今欲君子小人而皆從事於農則夫天下之
民尚誰使治之哉
<pb:KR4d0082_WYG_095-7a>
　　形勢不如德論
三代之時法令寛簡所以隄防禁固其民而尊嚴其君
者舉皆無有而其所都之地又非有深山大河之固然
而歴歳數百長乆而安存者何耶秦之法令可謂峻矣
而其所都又闗中天府之固古之所謂百二者也然而
二世而亡者何耶太史公曰權勢法制所以為治也地
形險阻所以為固也然而二者猶未足恃也故曰形勢
雖强猶不如徳也天下之形勢愚嘗論之矣讀易至於
<pb:KR4d0082_WYG_095-7b>
坎喟然而嘆曰嗟夫聖夫之所以教人者盖詳矣夫坎
之為言猶曰險也天之所以為險者以其不可升而地
之所以為險者以其有山川丘陵天地之險愚聞之矣
而人之險愚未之聞也或曰王公設險以守其國此人
之險而高城深池之謂也曰非也高城深池此無以異
於地之險而人之險法制之謂也天下之人其初盖均
是人也而君至於為君之尊而民至於為民之卑君上
曰享其樂而臣下日安其勞而不敢怨者是法制之力
<pb:KR4d0082_WYG_095-8a>
也然猶未也可以禦小害而未可以禦大害也大盗起
則城池險阻不可以固而留衆叛親離則法制不可以
執而守是必有非形之形非勢之勢而後可也故至坎
之六四而曰樽酒簋貳用缶納約自牖終無咎夫六四
處剛柔相接之時而乃用一樽二簋土盎瓦缶相與拳
曲俯仰於戸牖之下而終獲無咎此豈非聖人知天下
之不可以强服而為是優柔從容之徳以和其剛强難
屈之心而作其愧恥不忍之意故耶嗟夫秦人自負其
<pb:KR4d0082_WYG_095-8b>
强欲以斬刖齊天下之民而以山河為社稷之保障不
知英雄之士開而闢之刑罰不能繩險阻不能拒故聖
人必有以深結天下之心使英雄之士有所不可解者
則坎之六四是也
　　禮以養人爲本論
君子之為政權其輕重而審其小大不以輕害重不以
小妨大為天下之大善而小有不合焉者君子不顧也
立天下之大善而以小有不合而止則是天下無聖人
<pb:KR4d0082_WYG_095-9a>
大善終不可得而建也自周之亡其父子君臣冠昬䘮
祭之禮皆以淪廢至於漢興賢君名臣比比而出皆知
禮之足以為治也然皆拱手相視而莫敢措非以禮為
不善也以為不可復也是亦是輕而巳故元成之間劉
向上書以為禮以養人為本如有過差是過而養人也
刑罰之過或至於死傷然有司請定法令筆則筆削則
削是敢於殺人而不敢於養人也然而為是者則亦有
故律令起於後世而禮出於聖人敢變後世之刑而不
<pb:KR4d0082_WYG_095-9b>
敢變先王之禮是亦畏聖人太過之弊也記曰禮之所
生生於義也故禮雖先王未之有可以義起也故因人
之情而為之節文則亦何至憚於之而不敢邪今夫冠
禮所以養人之始而歸之正也昏禮所以養人之親而
尊其祖也䘮禮所以養人之孝而為之節也祭禮所以
養人之終而接之於無窮也賓客之禮所以養人之交
而慎其瀆也鄉禮所以養人之本而教之以孝悌也凡
此數者皆待禮而後可以生今皆廢而不立是以天下
<pb:KR4d0082_WYG_095-10a>
之人皇皇然無所拆𠂻求其所從而不得則不能不出
其私意以自斷其禮私意既行故天下之弊起奢者極
其奢以傷其生儉者極其儉以不得其所欲財用匱而
饑寒作饑寒作而盗賊起盗賊起而民之所恃以為養
者皆失而不可得雖日開倉廩發府庫以贍百姓民猶
未可得而養也故古之聖人不用財不施惠立禮於天
下而匹夫匹婦莫不自得於閭閻之中而無所匱乏此
所謂知本者也
<pb:KR4d0082_WYG_095-10b>
　　既醉備五福論
善夫詩人之為詩也成王之時天下已平其君子優柔
和易而無所怨怒天下之民各樂其所年穀時熟父子
兄弟相愛而無暴戾不和之節莫不相與作為酒醴剝
烹牛羊以享以祀以相與宴樂而不厭詩人欲歌其事
而以為未足以見其盛也故又推而上之至於朝廷之
間見其君臣相安而親戚相愛至於祭祀宗廟既事而
又與其諸父昆弟皆宴於寢旅酬下至於無筭爵君臣
<pb:KR4d0082_WYG_095-11a>
釋然而皆醉故為作既醉之詩以歌之而後之傳詩者
又深思而極觀之以為一篇之中而五福備焉然愚觀
於詩書至抑與酒誥之篇觀其所以悲傷前世之失及
其所以深懲切戒於後者莫不以飲酒無度沈湎荒亂
號呶倨肆以敗亂其徳為首故曰百禍之所由生百福
之所由消耗而不享者莫急於酒周公之戒康叔曰酒
之失婦人是用二者合并故五福不降而六極盡至愚
請以小民之家而明之今夫養生之人深自覆䕶擁閉
<pb:KR4d0082_WYG_095-11b>
無戰鬬危亡之患然而常至於不夀者何耶是酒奪之
也力田之人倉廪富矣俄而至於饑寒者何耶是酒困
之也服食之人乳藥餌石無風雨暴露之苦而常至於
不寧者何耶是酒病之也修身之人帶鈎蹈矩不敢妄
行而常至於失徳者何耶是酒亂之也四者既備則雖
欲考終天命而其道無由也然而曰五福備於既醉者
何也愚固言之矣百姓相與歡樂於下而後君臣乃相
與偕醉於上醉而愈恭和而有禮心和氣平無悖逆暴
<pb:KR4d0082_WYG_095-12a>
戾之氣干於其間而夀不可勝計也用財有節御已有
度而富不可勝用也夀命長永而又加之以富則非安
寧而何既夀而富且身安矣而無所用其心則非好徳
而何富夀而安且有徳以不朽於後也則非考終命而
何故世之君子苟能觀既醉之詩以和平其心而又觀
夫抑與酒誥之篇以自戒也則五福可以坐致而六極
可以逺却而孔氏之説所以分而别之者又何足為君
子陳於前哉
<pb:KR4d0082_WYG_095-12b>
　秘試論一首
　　史官助賞罰論
域中有三權曰天曰君曰史官聖人以此三權者制天
下之是非而使之更相助夫惟天之權而後能夀夭禍
福天下之人而使賢者無夭横窮困之災不賢者無以
享其富貴夀考之福然而季次原憲古所謂賢人者也
伏於窮閻之下布衣饘粥之不給盗跖莊蹻横行於天
下食人之肝以為糧而老死於牖下不見兵革之禍如
<pb:KR4d0082_WYG_095-13a>
此則是天之權有時而有所不及也故君人用其賞罰
之權於天道所不及之間以助天為治然而賞罰者又
豈能盡天下之是非而賞罰之於一時猶懼其不能明
著暴見於萬世之下故君舉而屬之於其臣而名之曰
史官盖史官之權與天與君之權均大扺三者更相助
以無遺天下之是非故荀悦曰毎於歳盡舉之尚書以
助賞罰夫史官之興其來尚矣其最著者在周曰佚在
魯曰克在齊曰南氏在晉曰董狐在楚曰倚相觀其為
<pb:KR4d0082_WYG_095-13b>
人以度其當時之所書必有以助賞罰者然而不獲見
其筆墨之所存以不能盡其助治之意獨仲尼因魯之
史官左丘明而得其載籍以作為春秋是非二百四十
二年雖其名為經而其實史之尤大章明者也故齊桓
晉文有功於王室王賞之以候伯之爵征伐四國之權
而春秋又從而屢進之此所以助乎賞之當於其功也
吳楚徐越之僣皆得罪於其君者也而春秋又從而加
之以斥絶擯棄不齒之辭此所以助乎罰之當於其罪
<pb:KR4d0082_WYG_095-14a>
也若夫當時賞罰之所不能及則又為之明言其狀而
使後世嗟嘆痛惜之不已嗚呼賢人君子之功烈與夫
亂臣賊子罪惡之狀於此皆可以無憂其無聞焉是故
古者聖人重史官當漢之時號曰太史令而其權在丞
相之上郡國計吏上計於太史而後以其副上于丞相
御史夫惟知其權之可以助賞罰也故從而尊顯之然
則後之史官其可以忽哉
　
<pb:KR4d0082_WYG_095-14b>
　
　
　
　
　
　
　
　欒城應詔集巻十一

<pb:KR4d0082_WYG_096-1a>
欽定四庫全書
　欒城應詔集巻十二
　　　　　　　　　　　　　宋　蘇轍　撰
　䇿一道
　　御試制䇿(問目具/東坡集)
臣謹對曰臣不佞陛下過聴策臣於庭使得竭愚𠂻以
奉大對臣性狂愚不識忌諱伏讀陛下制策凡所¶以問
臣之事數十條者臣巳詳聞之矣然臣内省愚誠欲先
<pb:KR4d0082_WYG_096-1b>
以聞而後荅陛下以所問伏惟陛下承先帝之業即位
以來¶三十餘年¶¶四方乂¶安陛下守此太平之成基平日
無事端居静慮亦嘗有憂於此乎無憂於此乎陛下䇿
臣曰朕承祖宗之大統先帝之休烈深惟寡昧未燭於
理又曰志勤道逺治不加進夙興夜寐于兹三紀此陛
下憂懼之言也然臣以謂陛下未有憂懼之誠耳往者
寶元慶厯之間西𦍑作難陛下晝不安坐夜不安席當
此之時天下皆謂陛下憂懼小心如周文王然而自西
<pb:KR4d0082_WYG_096-2a>
方解兵陛下棄置憂懼之心而不復思者二十年矣古
之聖人無事則深憂有事則不懼夫無事而深憂者所
以為有事之不懼也今陛下無事則不憂有事則大懼
臣以為陛下失所憂矣故願陛下雖天下無事而不忘
憂懼之心陛下誠能用臣此言則凡所以問臣者臣雖
不言可得而舉也苟未能用臣此言則凡所以問臣者
臣雖言之無益也制䇿曰德有所未至教有所未孚闕
政尚多和氣或盭陛下思慮至此此則聖人之用心也
<pb:KR4d0082_WYG_096-2b>
臣請為陛下推其本原而極言其故臣聞之書曰與治
同道罔不興與亂同事罔不亡昔者夏之衰也有太康
商之微也有祖甲周之敗也有穆王漢之卑也有成帝
唐之亂也有穆宗恭宗此六帝王者皆以天下之治安
朝夕不戒沈湎于酒荒躭于色晚朝早罷早寢晏起大
臣不得盡言小臣不得極諫左右前後惟婦人是侍法
度正直之言不留于心而惟婦言是聴謁行於内勢横
於外心荒氣亂邪僻而無所主貴罰失次萬事無紀以
<pb:KR4d0082_WYG_096-3a>
至於天下大亂而其心不知也是以三代之季詩人疾
而悲傷之曰匪教匪戒時惟婦寺聴言則對誦言如醉
又曰亂匪降自天生自婦人赫赫宗周褒姒滅之盖傷
其不可告教而至於敗也臣疎賤之臣竊聞之道路陛
下自近歳以來宫中貴姬至以千數歌舞飲酒歡樂失
節坐朝不聞咨謨便殿無所顧問夫三代之衰漢唐之
季其所以召亂之由陛下巳知之矣乆而不正百蠹將
由之而出内則將為蠱惑之所汙以傷和伐性外則將
<pb:KR4d0082_WYG_096-3b>
為請謁之所亂以敗政害事婦人之情無有厭足迭相
誇尚争為侈靡賜予不足以自給則不憚於受賂賄賂
賄既至則不憚於私謁私謁既行則内外將亂陛下無
謂好色於内而不害外事也且臣聞之欲極必厭樂極
必反方其極甚之時一䧟於其中而不能以自出然及
其覺悟之後未始不以自悔也陛下何不試於清閑之
時上思宗廟社稷之可憂内思疾疚病恙之可惡下思
庶人百姓之可畏則夫嬪御滿前適足以為陛下憂而
<pb:KR4d0082_WYG_096-4a>
未足以為陛下樂也伏惟聖心未之思焉是以遲遲而
不去詩云顛沛之揭枝葉未有害本實先撥方今承祖
宗之基四方無虞法令修明百官繕完而陛下奈何先
自撥其本哉臣恐如此徳教日以陵遲闕政將至於敗
戾氣將至於災而不可救也制策曰田野雖闢民多亡
聊邉境雖安兵不可徹利入已浚浮費彌廣臣以為地
有所未闢是以民不得安其生邊境雖安而非誠安是
以兵不得徹其備浮費日廣是以利入浚而不能休何
<pb:KR4d0082_WYG_096-4b>
者自京以西近自許鄭而逺至唐鄧凡數千里列郡數
十土皆膏腴古之賦輸大半多出於此自兩漢以來名
臣賢守所以為民興利除害溝洫畝澮之迹往往猶在
而荆棘成林無尺寸之耕狐狸豺狼之所嘷而逃兵罷
士之所竄伏陛下所使守此地者終無一人為陛下深
思極慮招來流亡以墾化其廣賢才良士以為此僻逺
之處而不肯往陛下何不使大臣舉人而守之親召而
勉勵其志屬以此事而亦以此為殿最之課不及十年
<pb:KR4d0082_WYG_096-5a>
此將皆為天下之沃壤臣故曰地有所未闢是以民不
得安其生也臣又聞古之制邉備者外有亭障内有屯
兵亭障欲繁屯兵欲簡繁則耳目明簡則氣勢合今者
邉境之患患在亭障之地而皆屯兵以待冦至屯兵之
處兵分力弱而不足以備禦夫屯兵於亭障之地者兵
必不能甚多也兵不能甚多則冦至必不能抗而徒棄
甲兵於無用此拙守者之計也然今之人又患夫屯之
不宻而歳益増焉小屯不滿百人大屯不過數百城壘
<pb:KR4d0082_WYG_096-5b>
之廣狹弱弓乏矢可以越而過者徃徃是也然而前守
之所成後守不敢徹非不知徹也恐後之有敗事而以
是為過也兵法曰善攻者敵不知所守善守者敵不知
所攻夫敵不知所攻非連臂而守之也雖連臂而守之
敵尚可得攻而絶也古之善守者置兵於要害之地則
敵人不敢過而為盗何者畏吾之乘其背也過人之城
而又遇城焉則腹背而受敵此用兵之深忌也今國家
不料敵之不敢過吾城以深入吾地而懼敵之敢入深
<pb:KR4d0082_WYG_096-6a>
也夫敵之過吾城以深入吾地是吾利也而又何患乎
臣故欲收諸小屯無益之兵而聚之大屯諸故小屯皆
廢以為亭障嚴斥候謹烽燧以為大屯之耳目置大屯
於要害之地以形制戎狄高城深地精為守偹使可以
對敵逾月而不䧟制為諸屯使其相去之逺近可以輕
兵十日而相救臣讀古兵書戰國策未嘗見有敵人敢
越大城深入而為冦者臣故曰邉境雖安而非誠安是
以兵不得徹其備也臣又聞人君之於天下本非有情
<pb:KR4d0082_WYG_096-6b>
愛相屬如父子兄弟之親也上以其勢臨下則下以其
勢奉上二者相持而行不相悦則解不相合則叛譬如
草木之於地也託之而生判然二物也有根而綢繆之交
横相入而至於不可拔及其不相入也木槁於上而根
不下屬地確於下而氣不上接一夫之力可㧞而取也
飄風暴雨可披而離也是以古之聖人於其無事之時
必深結百姓之心使之歡忻交通分義積厚而不忍相
棄於緩急之際昔漢之文景優裕天下時使薄歛寛田
<pb:KR4d0082_WYG_096-7a>
租宥罪戾當此之時雖天下和平猶未見其利及至末
世賊臣竊命國統已絶而天下之心猶依依不忍離漢
者徒以文景之所以愛之者深而不可忘也國家自祖
宗以來至於陛下四世矣陛下之所以深結於民者何
也民之所好者生也所惜者財也陛下擇吏不精百姓
受害於下無所告訴則是陛下未得以生結民也陛下
賦斂煩重百姓日以貧困衣不盖體則是陛下未得以
財結民也吏之不仁尚可以為吏之過賦歛之不仁誰
<pb:KR4d0082_WYG_096-7b>
當任其咎且陛¶下凡所以用財者果何事乎上有官吏
之俸下有士卒之廩外有夷狄之賂此三者陛下未得
省之之術臣亦未敢以為<md:KR4d0082_SBCK_042-12a>¶言也臣獨怪陛下内有宫中
賜予玩好無極之費此何為者凡今百姓所為一物已
上莫不有税茶鹽酒鐡關市之征古之所無者莫不
並行疲民咨嗟不安其生而宫中無益之用不為限極
所欲則給不問無有司㑹不敢争大臣不敢諌執契持
敕迅若兵火陛下外有北狄西戎歳邀金繒而又内自
<pb:KR4d0082_WYG_096-8a>
為一穽以耗其所遺餘臣恐陛下以此獲謗而民心之
不歸也故臣願陛下日夜自損以¶礪左右痛為節儉以
寛百姓捐錦繡棄金玉以質素為貴賦税之入獨以供
不得已之費使天¶下知戴陛下之徳一旦有緩急則民
尚可以使之無叛臣故曰浮費日廣是以利入浚而不
能止者此之謂也制策曰軍冗而未練官冗而未澄夫
軍冗未練則為無兵官冗未澄則為無吏古者民多則
兵衆兵多則國强今兵衆而至於以為冗者則是不耕
<pb:KR4d0082_WYG_096-8b>
而食之過也然而屯田之利是當今之至計也然而屯
田之不用則亦有説有兵而不可使耕一也天下須兵
之地無官田而閑田之鄉不須兵二也此二患者臣嘗
慮之盖亦以為無難也有兵而不可使耕臣亦不敢强
使也計今天下之兵一嵗死亡㡬何而以其數募民為
兵且屯田民自將有應此選者則今不耕之兵十數歳
之後其存者將有㡬此非屯田之所當畏者一也天下
郡縣未嘗無官田郡縣之無官田者嘗有之而官鬻之
<pb:KR4d0082_WYG_096-9a>
也籍没之田歳歳不絶舉而積之而田皆在官矣閑田
之鄉不過京師之西雖差逺於京畿然而車馳卒奔可
以不過旬日而至有欲用之可以緩急而召雖禁衛之
兵亦可以循漢之故發郡縣之兵充之朞年而一易京
師可獨置天子腹心之軍數萬人以制四方之客軍使
之獨得不耕而食如周之環人漢之羽林佽飛之類此
又非屯田之所當畏者二也如此而兵冗之弊可以去
矣臣又聞方今用人之弊有二吏多也吏雜也吏多之
<pb:KR4d0082_WYG_096-9b>
弊輕吏雜之弊重吏多而不雜則賢不肖猶有辨也多
而不免於雜既費廩祿又不得賢也費廪祿則國貧不
得賢則事不舉均之二弊事不舉者所當先治也如臣
之意且可使審官銓曹宻院三班分别天下之官其事
之為天下之要而其地之為一方之急者别之以為一
等而使諸道之職司各第其吏之亷明喜事最異者而
上之於審官銓曹宻院三班而審官銓曹宻院三班即
任之以此至於其餘不急之官則又為一等使碌碌之
<pb:KR4d0082_WYG_096-10a>
吏以今先後之法占之此法既行要以世之庸吏必將
羣議而聚怨然臣以為聖人之為天下不憚人之有怨
心而問其怨之當否今世之患上之人畏下太甚而下
之人持上太過上以其法御下而下反以法攻上之失
是¶以在上者不敢有所興利除害而惟法之聴法者上
之所當用耳而豈亦使天下之人以繩上哉此太甚也
臣讀後魏書觀其始時天下用兵武夫悍卒皆得為吏
而當此之時吏道不雜何者其所用者多賢而不賢者
<pb:KR4d0082_WYG_096-10b>
未嘗用也及其後世患夫不用者之多怨也是以崔亮
從而更之不問士之賢愚而專以停解日月為斷沉滯
者皆稱其能而魏之失人自是而始故臣欲分而别之
以為賢不肖之辨如此而官冗之弊可除¶矣陛下興庠
序於乆亡悼禮樂之未備思繼可封之俗欲隆皆讓之
節而訟未息深求其故歸咎在位以為教化不足而法
律有餘是以民不知避吏不知懼咨嗟怨讟並興而不
止思所以治之不得其道臣聞善治天下者不必有美
<pb:KR4d0082_WYG_096-11a>
名而有亹亹之實功不善治天下者其名不必不美而
其實空虛無益於事陛下自即位以來登庸俊良力興
美政以教化天下者於今凡幾矣慶厯之中勸農桑興
學校當此之時天下以為三代之風可以漸復然而學
校既興農桑既勸而天下之風俗卒何以異於慶厯之
始今者陛下又發徳音分遣使者巡行天下或以寛恤
或以減省或以均税名號紛紜而出天下又皆翕然知
陛下之欲速於為治也然臣以為陛下惑於虛名而未
<pb:KR4d0082_WYG_096-11b>
知為政之綱也且陛下以為此數事者足以致治耶不
足以致治耶陛下設官置吏其職亦有治此等事者耶
其未有耶臣以為凡陛下之所以分裂海内以為郡縣
其中上有守令下有丞尉大有㑹府次有職司者凡所
以治此數事耳今陛下欲寛䘏百姓以至於特命使者
則是此等常為暴也陛下欲減省均税以至於特命使
者則是此等皆不可使¶也臣<md:KR4d0082_SBCK_042-12b>¶觀¶¶陛下之意不過欲使史
官書之以邀美名¶於後世耳故臣以為此陛下惑於虚
<pb:KR4d0082_WYG_096-12a>
名<md:KR4d0082_SBCK_042-13a>¶也今夫諸道之職司是天下之綱雖然尚非陛下之
所當擇陛下當擇宰相而宰相當擇職司耳天下諸道
凡十有七一道之職司少者三人而多者不過四人均
之十七道者其替換迭代不過四五十人也以士大夫
之多擇四五十人而用之宜其甚足今乃不擇賢否而
任之至於有事則更命使者故¶¶¶¶¶臣以為陛下未知¶¶¶¶為政
之綱<md:KR4d0082_SBCK_042-14a>¶也夫綱雖大¶¶¶¶¶¶不知舉而<md:KR4d0082_SBCK_042-14b>¶何教¶化之能興¶故¶臣願陛
下興教化自擇職司始而天下可以漸治矣陛下戒慎
<pb:KR4d0082_WYG_096-12b>
天災震懼日食滛雨煗氣江河之失度而思聞告戒消
伏之理推劉向之傳考吕氏之紀夫劉向之説五行事
各以類感滯於一方而不得相通吕氏之書隨其時月
而指其必然之災異其言皆迂怪而難信安足為陛下
道哉臣聞災異之説有二有可得而推知其所從來者
有不可得而推知其所從來者可得而推者人之所為
也不可得而推者天之所為也人之所為者不過盗賊
竊發於山林戰敗兵破而不得復盗賊竊發是衣食不
<pb:KR4d0082_WYG_096-13a>
足政暴吏苛之罪也戰敗兵破是任人不明將不為用
之過也至於天之所為凶旱水溢蟲蝗霜雹日食地震
星辰隕墜是安知其所由來哉譬如人之將病也五臓
失㨿於中而變見動於四肢發於百體醫者切其脉而
觀其色曰是心病也胏病也是皆可也至於鬼嘯於梁
捐瓦於堂而動之曰是心也是胏也則可乎要以人之
神明精爽消散而不充是以邪物得而干之而尚何擇
乎心胏之間哉古之儒者其論災異則皆有此弊也今
<pb:KR4d0082_WYG_096-13b>
使國家治强人民乂安和氣充實於天地之間則天為
之明地為之静三辰為之光及其少衰則天地三辰皆
將虧缺而不寧頃者水冐京城日食季夏江河淮汴破
溢為害地震生毛水變赤色此數事者使董仲舒劉向
之徒出而論之必將指國政之一二以為其驗而臣以
為不然盖臣非以為不為災也以為天地之逺而至於
為之變動此非一事之所能致盖天下之政皆失其中
是以其氣衰弱挫沮而不振以至於是以為陛下歴數
<pb:KR4d0082_WYG_096-14a>
天下之弊而使陛下盡修之云耳非正陽之月而伐鼓
救變説者以為非經然而要以脅隂助陽則雖非正陽
而不為失當盛夏之月而論囚報重説者以為非古然
而要以使犯法者無乆繫之殃而民覩為惡之速及則
雖當盛夏而亦不為非也陛下愍四方之未治而推其
源於京師知淫巧¶僭差之失度而欲各為之節然而未
獲所以禁之術是以欲先治内則惑於何以為京師之
言欲先擿姦則惑於不撓獄市之説今陛下任人使為
<pb:KR4d0082_WYG_096-14b>
京兆如得趙廣漢¶耶則安可以不撓獄市而拘其才如
得黄覇耶則安可以擿姦而責其效各隨其才而用之
則可以至於治矣然臣以<md:KR4d0082_SBCK_042-15a>¶為莫若先之以猛而終之以
寛頃者¶¶¶¶¶陛下之所任皆能猛矣而不能寛皆得其始矣
而不知其所以為繼之術是以京兆之政大則斬戮小
則笞箠歴歳百餘而終無有一人能以仁恕為治者故
其民狃於刑戮而不知懼然而不先之以猛臣又恐仁
恕之不能折夫强暴也陛下深探儒老之是非而至
<pb:KR4d0082_WYG_096-15a>
漢文漢武治亂之際臣聞老子之所以為得者清浄寡
欲而其失也棄仁義絶禮樂儒者之得也尊君卑臣而
其失也崇虚文而無實用然而道之可以長行而無弊
者莫過於儒術其所以有弊者治之過也漢文取老子
之所長而行之是以行之而天下豐漢武取儒者之失
而用之是以用之而天下弊此儒老得失之辨也昔者
周公遭變而作豳詩雖言王業之本而要以¶自明其身
之無罪是以謂之國風宣王北伐其事雖大而其詩非
<pb:KR4d0082_WYG_096-15b>
大雅之體是以謂之小雅故夫寛柔敦厚者大雅之風
也慷慨勁正者小雅之文也以此推之則可以辨矣三
代之時財賦之用有司掌之而冡宰特因其歳之¶凶豐
上下而制其用度多少之節盖亦如此而已至於有¶唐
貞觀開元之<md:KR4d0082_SBCK_042-15b>¶際猶委之郎官其後四方用兵而財用¶之
間亦遂有權時應變之事郎官有所不能辨故立使以
主之及其末世使又不能辨則又<md:KR4d0082_SBCK_043-1a>¶舉<md:KR4d0082_SBCK_043-2a>¶而歸之宰相是以<md:KR4d0082_SBCK_043-2b>¶李徳裕之徒皆治其事以一有司之職而累天下之宰
<pb:KR4d0082_WYG_096-16a>
由此言之則夫陳平韋質之論有不妄矣若夫泉貨之
輕重始於周景王而後有二品之差命秩之實始於魏
武帝而後有六等之號水旱蓄積之備莫如李悝之平
糴邉陲守禦之方莫如張仁愿之築城圜法九府之名
自天府太府玉府内府外府職内職金職嵗職幣皆列
職於周官樂語五均之義天子取諸侯之士以為國均
則市不二價其説見於河間獻王之禮此數事者皆非
有<md:KR4d0082_SBCK_043-3a>¶益於當世之務是以不足深論也伏惟陛下諮謨國
<pb:KR4d0082_WYG_096-16b>
事丁寧反覆終而復始不忍捨去故於制策之終則又
曰富人疆國尊君重朝弭災致祥改薄從厚此皆前世
之急政而當今之要務子大夫其悉意以陳母悼後害
夫陛下丁寧激切至於如此而臣何敢不為陛下申重
其説今陛下憂思天下若此其至而其功不就者豈非
無其人之故耶臣聞求賢不如變俗俗所不悦雖有賢
者將不能自立俗苟好之雖天下之人將從風而靡昔
太祖好武略則天下之猛士出而為之兵太宗好奇謀
<pb:KR4d0082_WYG_096-17a>
則天下計畫之士出而為之慮真宗好文而愛儒則海
内無有不學以待上之所使今陛下公卿滿朝進趨揖
讓文學言語上可以不愧於古人而下可以逺過於近
世者以陛下誠好之也然陛下中夜不&KR0304;起坐而思之
天下之事所未能舉者凡有㡬何府庫空虛入不支出
而不能均兵革怠惰驕而不為用而不能制閑田滿野
民食不足而不能闢河水歳决北人受害而不能救戎
狄放肆邀取金幣而不能服陛下治天下而至使不察
<pb:KR4d0082_WYG_096-17b>
察有如此者得非陛下所好非所當用耶狄仁傑有言
文士中不足快意要得奇才之士與共天下乃進張柬
之以代李嶠蘇味道而臣亦以為治天下當得¶渾質剛
直不忌不克不擇劇易之人而任之如漢之綘候條候
魏之賈逵鄧艾晉之温嶠周訪唐之婁師徳郝處俊得
此數人唯陛下所欲用之致之朝¶廷之上則賢人益親
置之邉境之上則惡言不至如此人者陛下豈不欲用
之故臣願陛下改易所好以變天下之俗¶則當今之文
<pb:KR4d0082_WYG_096-18a>
人皆可使為朴直之士陛下何憚而乆不為也臣本布
衣書生陛下授之以爵祿而又親策之於廷陛下罄竭
所疑¶以問之於¶臣而臣何敢不盡其中之所懐以輸¶之
陛下凡制䇿之所以問臣者臣謹已直率愚意竊揣而
妄論之矣才智短淺不足以上塞明詔無補於聰明之
萬一謹俯伏待罪然臣之微意所欲丁寧而致之陛下
者終欲為陛下畢盡其説<md:KR4d0082_SBCK_043-3b>¶臣聞聖人欲有其富則保之
以儉欲乆其尊則守之以謙欲安其佚則行之以勞欲
<pb:KR4d0082_WYG_096-18b>
得其欲則濟之以無欲此四者聖人之所以盡天下之
利而人不以為貪極天下之樂而不為人所厭者也老
子曰聖人以其無私故能¶成其私由是觀之則夫欲樂
其富而用之以奢者其富必亡欲大其尊而用之以倨
者其尊必替欲享其佚而用之以惰者其佚必窮欲獲
其欲而用之以肆者其欲必廢是以聖人處衆人之所
惡而使天下無異辭然後全享天下之利而無所失故
夫斥弃金玉不貴錦繡非以為愛財也畏大臣禮小臣
<pb:KR4d0082_WYG_096-19a>
非以為尚賢也鷄鳴而起日昃不食非以為集事也去
聲色放犬馬非以為美名也凡所以深服天下而消其
争心焉耳¶伏惟陛下覽䇿¶之始以無忘憂懼之心則又
覽其終以去其太甚消天下不平之意二者既行則大
臣之所言者舉可以漸用而無弊矣惟陛下慎思之力
行之無以臣言為妄盖臣之所見<md:KR4d0082_SBCK_043-4a>¶當¶¶¶¶今天下之事未¶¶¶有
急於此者<md:KR4d0082_SBCK_043-4b>¶陛下幸而留¶¶¶¶¶¶意<md:KR4d0082_SBCK_043-6a>¶天下<md:KR4d0082_SBCK_045-1b>¶不勝幸甚謹<md:KR4d0082_SBCK_045-3a>¶對
　
<pb:KR4d0082_WYG_096-19b>
　
　¶
　
　
　
　
　
　<md:KR4d0082_SBCK_045-17a>¶欒城應詔集巻<md:KR4d0082_SBCK_046-2b>¶十二
